{
    "author": "Nicodemo Folengo",
    "title": "elegiarum liber",
    "url": "http://www.poetiditalia.it/texts/FOLENG_N|eleg|001",
    "text": [
        [
            {
                "verse": "Quinque Cytheriaco, princeps, sine numine libros"
            },
            {
                "verse": "Nixus eram, reliquum sic meditatus iter."
            },
            {
                "verse": "Non ibi Leucothoes thalami, non oscula matris"
            },
            {
                "verse": "Furtiva Herculeae Scyriadum ve comes,"
            },
            {
                "verse": "Non Ephyaltaeae genitricis gaudia, non bos"
            },
            {
                "verse": "Europae, Thysbes rimma Phrygumque rates,"
            },
            {
                "verse": "Non Veneris cantus, non furta sales ve protervi,"
            },
            {
                "verse": "Foemina nec niveae virginitatis inops,"
            },
            {
                "verse": "Non lachrymae, non lena dicax, non iurgia scaevos"
            },
            {
                "verse": "In postes, non lis grata vigilque thorus,"
            },
            {
                "verse": "Non iocus aut fragiles urgentia carmina lectos:"
            },
            {
                "verse": "Par domini vitae quisque libellus erat."
            },
            {
                "verse": "Castra cohortabar virtutibus aemula, praesto"
            },
            {
                "verse": "Delatus Tyrii ferre Charundis opus."
            },
            {
                "verse": "Sensit et Aoniis Eratho subrepta choreis"
            },
            {
                "verse": "Sic humero imposita leniit orsa manu:"
            },
            {
                "verse": "\"Quid, tener, heu, quaeso, perdis tua semina, vates?"
            },
            {
                "verse": "Quid ve novos effers (ah, pudet!) ipse modos?"
            },
            {
                "verse": "Aspicis ut Ruffi liber haustus et ocia grandis"
            },
            {
                "verse": "Cosconi, dum me ridet uterque situ?"
            },
            {
                "verse": "Insere Acidalios, genio si tangeris, aestus;"
            },
            {
                "verse": "Insere nec parmae gloria villis eat."
            },
            {
                "verse": "Non pudor aut casto Paphiis infamia nodis"
            },
            {
                "verse": "Hortari primum cum subit agmen equos:"
            },
            {
                "verse": "Oscula qui nunquam, tua gloria, Victorinus"
            },
            {
                "verse": "Saucius Idalia fertur inisse manu,"
            },
            {
                "verse": "Plurima, ne teneros somnus demergeret annos,"
            },
            {
                "verse": "Lascivis cecinit stupra refercta iocis."
            },
            {
                "verse": "Non Maro, non titulos Naso, non Flaccus amorum"
            },
            {
                "verse": "Reppulit, inque levi Nauta resedit aqua:"
            },
            {
                "verse": "Pagina basiolis vivit numerosa Catulli,"
            },
            {
                "verse": "Vivit amatori Delia grata suo.\""
            },
            {
                "verse": "Dixerat et pictis discussit paedia sertis"
            },
            {
                "verse": "Inque meo ascripta est rara Serena libro."
            },
            {
                "verse": "Parce Dioneis, vatum Federice, tabellis,"
            },
            {
                "verse": "Gloria, nec teneras despice magnus opes."
            },
            {
                "verse": "Sic dea Parnasi monuit: cape munera laetus,"
            },
            {
                "verse": "Quando tuas nundum iussit Apollo tubas."
            }
        ],
        [
            {
                "verse": "Festa dies aderat, medio qua frondibus aestu"
            },
            {
                "verse": "Lustrat odoratas Ittala turma domos:"
            },
            {
                "verse": "Culta novae passim foribus topiaria nymphae"
            },
            {
                "verse": "Laeticiae indigenis pignora fixa dabant."
            },
            {
                "verse": "Huc omnis matrona gravi spectabilis auro"
            },
            {
                "verse": "Venerat, huc terso dia Serena sinu;"
            },
            {
                "verse": "Undique siderei cantus choreaeque fugaces"
            },
            {
                "verse": "Tibiaque annexos huc coiere procos;"
            },
            {
                "verse": "Laeta Venus medios inter nunc igne furebat,"
            },
            {
                "verse": "Nunc teneras caesto percutiebat aves."
            },
            {
                "verse": "Solus agrum quaerens semotaque pascua coepi"
            },
            {
                "verse": "Molle puellarum festa perosus iter;"
            },
            {
                "verse": "Moverat inspectus rabie praecordia nutus"
            },
            {
                "verse": "Signaque visa inter luxuriosa dapes."
            },
            {
                "verse": "Prima Cupidineo maledixi trusus amore"
            },
            {
                "verse": "Saecula, quae iuvenes sic docuere mori."
            },
            {
                "verse": "\"Tanta ne\" volvebam mecum \"est fax illa Diones,"
            },
            {
                "verse": "Auferat ut vires ingeniumque viris?"
            },
            {
                "verse": "Certe ego necne premi possit vis ista caloris"
            },
            {
                "verse": "Experiar: quid iners tot trahit una duces?\""
            },
            {
                "verse": "Dum sic bile tumens abeo, dum carpere coelebs"
            },
            {
                "verse": "Quisquis ibi appropero sumpsit amore dapes,"
            },
            {
                "verse": "En vox auriculas coetus miseranda querentis"
            },
            {
                "verse": "Perculit; aspicio: currus Amoris erat."
            },
            {
                "verse": "Ante cathenati iuvenes manycisque revincti"
            },
            {
                "verse": "Ducuntur moesto principis ora gradu:"
            },
            {
                "verse": "Duriciem gemit hic, fastus dolet alter heriles,"
            },
            {
                "verse": "Ille novi inspectum deflet amantis iter;"
            },
            {
                "verse": "Hunc custos, alium sera coniugis, hunc ferus angit"
            },
            {
                "verse": "Ianitor aut fallax serva levisque puer;"
            },
            {
                "verse": "Crebra movent aliis duri suspiria patres,"
            },
            {
                "verse": "Claudicat hic tenero vulnere, at ille gemit;"
            },
            {
                "verse": "Pluribus assiduo requiesque salusque labori"
            },
            {
                "verse": "Poscitur: hi dominae tela secunda rogant."
            },
            {
                "verse": "Vix ea conspectu noram, cum protinus hinc me"
            },
            {
                "verse": "Corripui manibus pectus utrisque fovens."
            },
            {
                "verse": "\"Quo fugis?\" exclamat puer ille. \"Quid, improbe, cursu"
            },
            {
                "verse": "Fortia praecipiti tela cavere putas?"
            },
            {
                "verse": "Disce deo parere, polus quem pertimet omnis,"
            },
            {
                "verse": "Et detestatis subdere colla iugis."
            },
            {
                "verse": "Sume tuis donum pedibus velocius, et qui"
            },
            {
                "verse": "Vulneribus cedunt parcere disce meis.\""
            },
            {
                "verse": "Desierat nec adhuc et iam peracuta protervas"
            },
            {
                "verse": "Fugerat in miserum pectus arundo manus."
            },
            {
                "verse": "Nec mora: dum renuo pugnoque caloribus, alte"
            },
            {
                "verse": "Insurgens iterum transigit ecce sinus."
            },
            {
                "verse": "\"Parce, age, parce, puer: tua sum, tua praeda, Cupido!"
            },
            {
                "verse": "Vincis, io: victum iam miserare virum!"
            },
            {
                "verse": "Vincis et audaces cytharas castumque pudorem"
            },
            {
                "verse": "Infregit nervo cuspis abacta truci."
            },
            {
                "verse": "Pone minas odiumque celer: iam prata virensque"
            },
            {
                "verse": "Linquo nemus, iam me densa corona vocat,"
            },
            {
                "verse": "Iam choreae, iam plectra iuvant festique penates,"
            },
            {
                "verse": "Meque trahit dulci rara Serena iugo."
            },
            {
                "verse": "Duc age, duc niveas, rector speciose, quadrigas:"
            },
            {
                "verse": "Primus \"io\" magna voce \"triumphe!\" canam,"
            },
            {
                "verse": "Primus Acidalii referam vexila manipli"
            },
            {
                "verse": "Et pavidos multo verbere scaevus agam;"
            },
            {
                "verse": "Tu modo cedenti faveas dominaeque superbos"
            },
            {
                "verse": "Sterne animos, pompae ne quid abesse queat.\""
            }
        ],
        [
            {
                "verse": "Quod nuptae imperium subeo, reprehendis amores,"
            },
            {
                "verse": "Strozza, meos, nec te nil nisi virgo iuvat."
            },
            {
                "verse": "Falleris; extento consortia quaeris amori:"
            },
            {
                "verse": "Seu timor hanc urget, seu linit ora pudor."
            },
            {
                "verse": "Difficile est, mihi crede, rudes prece flectere, cum sit"
            },
            {
                "verse": "Virgineus primo decutiendus honor;"
            },
            {
                "verse": "Lusibus expertem res dura parare puellam est,"
            },
            {
                "verse": "Nec minor et parto corpore cura frui."
            },
            {
                "verse": "Parce sodalicios monitus contemnere, dum lux"
            },
            {
                "verse": "Parva quod et doleas quod ve querare ferat."
            },
            {
                "verse": "Ah quotiens memores figes in pectore versus"
            },
            {
                "verse": "Iamque viri malles fallere posse thorum,"
            },
            {
                "verse": "Nocte breves quotiens carpes in limine somnos"
            },
            {
                "verse": "Aut longa sidus spe vigil omne trahes!"
            },
            {
                "verse": "Et modo militiam facies, modo solus operta"
            },
            {
                "verse": "Tentabis dominae per loca tractus opem;"
            },
            {
                "verse": "Mens erit interdum ruere intra tecta ferosque"
            },
            {
                "verse": "Volvere in postes, visque rubore cadet;"
            },
            {
                "verse": "Nunc rea ferratis convicia postibus addes,"
            },
            {
                "verse": "Oscula nunc palmas iunctus amica feres;"
            },
            {
                "verse": "Saepe etiam moti fallet te cardinis aura"
            },
            {
                "verse": "Inque tuos illam reberis ire sinus."
            },
            {
                "verse": "Integra sic te nox rapiet, sic ocia perdes"
            },
            {
                "verse": "Aonidum, sic te distrahet orta dies."
            },
            {
                "verse": "Quid, quod et aureolis modo carmina vultibus edes,"
            },
            {
                "verse": "Nunc dabis accenso proximus ista lari?"
            },
            {
                "verse": "Et modo crudelem dominam novisse dolebis"
            },
            {
                "verse": "Temporaque impositus prima vovebit amor;"
            },
            {
                "verse": "Nunc te promissis falli, nunc pectora visu"
            },
            {
                "verse": "Tam fera sub miti vivere posse neges,"
            },
            {
                "verse": "Nec satis ante reas fuerit vigilasse perenni"
            },
            {
                "verse": "Nocte fores et ebur concrepuisse diu,"
            },
            {
                "verse": "Impetus en iterum saliet flagrantior inque"
            },
            {
                "verse": "Limine duriciem flere iuvabit adhuc."
            },
            {
                "verse": "Tandem, ubi sidereos currus cita iunxerit Hora"
            },
            {
                "verse": "Ambrosiaeque fugax pabula linquet equus,"
            },
            {
                "verse": "Tristis et ingratae prolapsus in oscula portae"
            },
            {
                "verse": "Sic etiam querula voce parabis iter:"
            },
            {
                "verse": "\"Ianua vosque feri postes et clatra revolvi"
            },
            {
                "verse": "Nescia, iam custos, parcite, vester abit:"
            },
            {
                "verse": "Omnia iam trepidae surgunt praeludia lucis"
            },
            {
                "verse": "Tithonique latus moecha relinquit amans,"
            },
            {
                "verse": "Iam domus atque omnis sonat undique civis; eundi"
            },
            {
                "verse": "Tempus adest, iam bos flectit aratra piger."
            },
            {
                "verse": "Porta, vale, miserosque memor sis promere questus,"
            },
            {
                "verse": "Si lachrymis quaeret cur perarata mades;"
            },
            {
                "verse": "Porta, vale, precibusque semel pia redde coronas,"
            },
            {
                "verse": "Fletibus inscriptas quas sibi reddo meis.\""
            },
            {
                "verse": "Perfruar interea laetusque fovebor amico"
            },
            {
                "verse": "Pectore, dum crescet res procul inde viro."
            },
            {
                "verse": "Plurima non solitis aberunt solatia lectis,"
            },
            {
                "verse": "Vota nec imminuent noctis amica sales,"
            },
            {
                "verse": "Improba non roseis cessabit lingua labellis,"
            },
            {
                "verse": "Nec nota lascivo dente renata cadet,"
            },
            {
                "verse": "Non manus in teneros discurrere desinet artus,"
            },
            {
                "verse": "Ora nec optatae subtrahet inguen aquae."
            },
            {
                "verse": "At, mihi nec renuo, sexus quoque futilis arte"
            },
            {
                "verse": "Atque virens aevi est vis superanda prius,"
            },
            {
                "verse": "Nupta tamen nunquam multos deludit ephoebos"
            },
            {
                "verse": "Nutibus et placida pluribus aure favet:"
            },
            {
                "verse": "Non strepitu quocunque fugit, nec sanguine fuso"
            },
            {
                "verse": "Gaudet et ensiferam plus amat ore manum,"
            },
            {
                "verse": "Non haec usque ferox, non haec fugitiva nec expers"
            },
            {
                "verse": "Consilii, subitae cum crepuere fores,"
            },
            {
                "verse": "Non hanc immitis genitor, non frater iniquus"
            },
            {
                "verse": "Arcet et incoeptis sistere cogit anus,"
            },
            {
                "verse": "Non ancilla aestu servili accensa soror ve"
            },
            {
                "verse": "Lusibus hanc defert invida trux ve puer,"
            },
            {
                "verse": "Non proba custodit genitrix, non anxia tecti"
            },
            {
                "verse": "Foemina contigui difficilis ve senex."
            },
            {
                "verse": "Iam iuga, iam dominos liquit, iam libera cunctis"
            },
            {
                "verse": "Imperat inque novo limine prima sedet,"
            },
            {
                "verse": "Iam bellis assueta moras non horret amantis,"
            },
            {
                "verse": "Nec pueri flores iussaque blanda fugit,"
            },
            {
                "verse": "Iam passus et grata viro solatia discens"
            },
            {
                "verse": "Tempora praecipiti scit dare tuta proco,"
            },
            {
                "verse": "Iam fidae parens altrici fallere novit,"
            },
            {
                "verse": "Nec rubet affinem dicere siquis adit."
            },
            {
                "verse": "Callida sic longum fruitur nurus igne, nec alvo"
            },
            {
                "verse": "Fraternum tumido limen adire pavet,"
            },
            {
                "verse": "Sic famam venerata subit secretior in quo"
            },
            {
                "verse": "Fax viret et teneri sentit amoris opus."
            },
            {
                "verse": "Caetera praetereo nunc commoda, mitto Serenae"
            },
            {
                "verse": "Non fictos ignes et muliebre decus:"
            },
            {
                "verse": "Vos colite intactas, quibus ocia longa supersunt,"
            },
            {
                "verse": "Me lassum foveat margine nupta volo."
            }
        ],
        [
            {
                "verse": "Fallor, an e summo Dictei vertice cretam"
            },
            {
                "verse": "Persequor, in nostro dum reor orbe satam?"
            },
            {
                "verse": "Dii, precor, ulterius miseros prohibete calores,"
            },
            {
                "verse": "Ne tener in furias praeripiatur amor."
            },
            {
                "verse": "Adsit, io, mitis Cyllenius, impia quo me"
            },
            {
                "verse": "Ignarum fugiant siqua pericla latent;"
            },
            {
                "verse": "Adsit, opem venia posco, Latonius adsit,"
            },
            {
                "verse": "Ne procus insontis pectora iungat avi;"
            },
            {
                "verse": "Me ferus Ixyon superas et quisquis amavit"
            },
            {
                "verse": "Territat: Aonii consule turma iugi."
            },
            {
                "verse": "Tu quoque, virgo decens thalamo non parva Tonantis,"
            },
            {
                "verse": "Fallere, si diva es, fallere parce virum:"
            },
            {
                "verse": "Non ego tam claro dignus sum nomine, solum"
            },
            {
                "verse": "Numinibus iunxit Pellea tantus honos;"
            },
            {
                "verse": "Illa etiam pelago genita est, tu semen Olympi,"
            },
            {
                "verse": "Teque deam praeter condidit astra manus."
            },
            {
                "verse": "Unde tibi, quaeso, favit Tritonis amico,"
            },
            {
                "verse": "Unde adeo genuit diva Tonante parem?"
            },
            {
                "verse": "Unde tibi incessus tribuit placituraque verba,"
            },
            {
                "verse": "Unde tibi infudit corpus in omne decus?"
            },
            {
                "verse": "Aspicis en, quaeso, quam cervix lactea quamque"
            },
            {
                "verse": "Candidulo vigeat natus in ore vigor;"
            },
            {
                "verse": "Lata micat tenui cilio frons, nec scit ocellus"
            },
            {
                "verse": "Stare Dioneo gratius orbe micans;"
            },
            {
                "verse": "Pes brevis, os roseum, labra parva sonusque pudicus,"
            },
            {
                "verse": "Lacteoli dentes lacteolique sinus;"
            },
            {
                "verse": "Verberat aureolus radiantia tempora crinis"
            },
            {
                "verse": "Luminaque oppositis dant meliora genae:"
            },
            {
                "verse": "Pallada quicquid habes in te, mea vita, figurat,"
            },
            {
                "verse": "Nec tibi siqua latent deteriora puto;"
            },
            {
                "verse": "Aegide bellorum si immunia pectora cingas,"
            },
            {
                "verse": "Mox puto Gorgoneis horreat umbo comis."
            },
            {
                "verse": "Desinat Argolicus mendax iactare dicaci"
            },
            {
                "verse": "Hermiones vultus Tyndaridumque lyra,"
            },
            {
                "verse": "Desinat Echamedae superis aequare nitorem,"
            },
            {
                "verse": "Quae Pilio admovit pocula fessa duci;"
            },
            {
                "verse": "Sola poli dominas vultu superare decenti"
            },
            {
                "verse": "Scriptaque discordis poma referre deae,"
            },
            {
                "verse": "Sola feras ultrix superae Cynareidas irae,"
            },
            {
                "verse": "Et Chionem poteras vertere, sola gruem;"
            },
            {
                "verse": "Te Samiae Antigone conspecta thure parentis,"
            },
            {
                "verse": "Te maris ornasset Cassiopea focos,"
            },
            {
                "verse": "Candida tum si te genuissent fata, fuisset"
            },
            {
                "verse": "Penelope nullis insidiosa procis;"
            },
            {
                "verse": "Non una Erigonen te visa Liber, in undis"
            },
            {
                "verse": "Gorgona non qui dat ius rapuisset equus,"
            },
            {
                "verse": "Non Lydae Alcides traxisset fila puellae,"
            },
            {
                "verse": "Nec deus Aemoniam servus adisset humum:"
            },
            {
                "verse": "Omnibus invidiae nymphis atque omnibus una"
            },
            {
                "verse": "Lascivis fueras praeda futura viris."
            },
            {
                "verse": "Qua te matre rear genitam, quae numina corpus,"
            },
            {
                "verse": "Numina quae faciem composuisse tuam?"
            },
            {
                "verse": "Pallada ni nossem coetus odisse viriles,"
            },
            {
                "verse": "Non mihi mortalis sed Iove nata fores."
            },
            {
                "verse": "O te mortales siqui genuere parentes"
            },
            {
                "verse": "Felices, o me quem tuus urit amor!"
            }
        ],
        [
            {
                "verse": "Quid circumvolitas mea, vane, rosaria, Brotheu?"
            },
            {
                "verse": "Quid tibi cum domina, pessima lingua, mea?"
            },
            {
                "verse": "Stulte, quid hanc omni temploque omnique recessu,"
            },
            {
                "verse": "Munera si cedat magna daturus, agis?"
            },
            {
                "verse": "Quid ferro clausos cingis socioque penates"
            },
            {
                "verse": "Furtaque mendaci fingis ubique sono?"
            },
            {
                "verse": "Quis tibi dilectae promisit tersa puellae"
            },
            {
                "verse": "Corpora? qua sequeris voce rogatus adhuc?"
            },
            {
                "verse": "Qui nuit aut quotiens iussit mandata referri?"
            },
            {
                "verse": "Obvia quae tribuit spem tibi dicta salus?"
            },
            {
                "verse": "Vaeh, quotiens stimulos mediis amplexibus insons"
            },
            {
                "verse": "Narrat et aureolos dona repulsa tuos!"
            },
            {
                "verse": "Fata tibi quotiens, nuerem modo, scaeva parasset"
            },
            {
                "verse": "Increpuitque animos protinus illa pios,"
            },
            {
                "verse": "Cumque fores stricto pulsares acrius ense,"
            },
            {
                "verse": "Acrius haec ulnis cinxit utrisque sinus."
            },
            {
                "verse": "Tristia non fudit pectus suspiria, non vis"
            },
            {
                "verse": "Aurea celati propulit ora doli,"
            },
            {
                "verse": "Non latus appositam, solito non brachia pulsu"
            },
            {
                "verse": "Fortius excreto reppulit igne manum,"
            },
            {
                "verse": "Omnis in excultos tremor undique defuit artus,"
            },
            {
                "verse": "Nec novus oppressit nexa labella color."
            },
            {
                "verse": "Hic ego tuta mei novi consortia lecti"
            },
            {
                "verse": "Et faciles iuvit concrepuisse fores,"
            },
            {
                "verse": "Hic fraudes fictumque tui, crudelis, amorem"
            },
            {
                "verse": "Perspexi et dominae mutua tela meae."
            },
            {
                "verse": "Tu tamen invitam perstas tentare, nec in te,"
            },
            {
                "verse": "Dure, sacram pudor est contemerare fidem."
            },
            {
                "verse": "Improbe, quid comitem ledis dominaeque pudicos"
            },
            {
                "verse": "Abstrahere e nostro niteris ore sinus?"
            },
            {
                "verse": "Quid struis insidias securo, perfide, vati,"
            },
            {
                "verse": "Cum tibi sit nullas illa datura manus?"
            },
            {
                "verse": "Scilicet horrentem levissima foemina servum"
            },
            {
                "verse": "Stringet et, heu, tersum verna fovebit opus;"
            },
            {
                "verse": "Displicet hyrsutis coniunx sibi vultibus inque"
            },
            {
                "verse": "Basiolis leves plus placet ire genas."
            },
            {
                "verse": "Tende plagas aliis, bene consulo, saltibus, haud te"
            },
            {
                "verse": "Spectatas docuit flectere Musa nurus;"
            },
            {
                "verse": "Exige muneribus cessura cubilia, ne ve"
            },
            {
                "verse": "Limina plebigenis moribus orba teras."
            },
            {
                "verse": "Mille ter exiguo iungent femur aere puellae;"
            },
            {
                "verse": "Has deno tritas pronus amante preme,"
            },
            {
                "verse": "Has colis, has recolas: solo contenta Serena est,"
            },
            {
                "verse": "Qui mea secreto norit amore frui,"
            },
            {
                "verse": "Qui molles vultus, poetos qui mandet ocellos"
            },
            {
                "verse": "Quique comas fulvas perspicuosque sinus,"
            },
            {
                "verse": "Qui lenire virum sciat et laudare penates"
            },
            {
                "verse": "Et facili haerentes ore subire domos."
            },
            {
                "verse": "Aestuat haec etiam generosis vocibus iras"
            },
            {
                "verse": "Frangere et egregias ante videre preces."
            },
            {
                "verse": "At tibi non culti mores, lepor, aura genus ve;"
            },
            {
                "verse": "Linque fores: non hic rusticus errat amor."
            }
        ],
        [
            {
                "verse": "Munera Pieridum sunt haec, Federice, disertis"
            },
            {
                "verse": "Quae mea principibus ferre caterva solet:"
            },
            {
                "verse": "Sume pia teneros, dux invictissime, versus"
            },
            {
                "verse": "Fronte, nec argento gratior adsit honos;"
            },
            {
                "verse": "Sit procul atra fames gazae tibi, sit procul auri,"
            },
            {
                "verse": "Quisque soles palmis numina nostra fove."
            },
            {
                "verse": "Ditia non Helicon magnisque ferenda tyrannis"
            },
            {
                "verse": "Dona fovet, nec opes mystica turba colit:"
            },
            {
                "verse": "Flumina et antra iuvant, nullis praeclara metallis;"
            },
            {
                "verse": "Divitiae cantus serta chelisque iugi."
            },
            {
                "verse": "Sola viris donanda phalanx pia carmina summis"
            },
            {
                "verse": "Censuit, ut meritas fama sequatur opes:"
            },
            {
                "verse": "Sed quid et ingentes foecundis afferet aulis"
            },
            {
                "verse": "Divitias? solis versibus omne viret."
            },
            {
                "verse": "His Cursor Silvique genus patiensque Lycurgus"
            },
            {
                "verse": "Vivit et integri vis Tuberonis inops,"
            },
            {
                "verse": "His Conon Prodique lares facilisque Pericles,"
            },
            {
                "verse": "Ninus, Aristides Abrotanoque satus;"
            },
            {
                "verse": "Gaudet Achaemenidum tribus his et Cecropis ala,"
            },
            {
                "verse": "Perdicae proles Artamenisque duces,"
            },
            {
                "verse": "His Numa Scipiadum soboles validique Camilli"
            },
            {
                "verse": "Cumque Metellorum Claudia turma domo,"
            },
            {
                "verse": "His Fabii Drusique simul Marcellaque pubes,"
            },
            {
                "verse": "Flaminium Aemilia cumque cohorte genus;"
            },
            {
                "verse": "Cotius his iubilat natique Volumnia victrix,"
            },
            {
                "verse": "Atticus, Euemenes Deiotarique salus;"
            },
            {
                "verse": "Livius his sanguis Fulvusque et Horatia proles"
            },
            {
                "verse": "Sempronique patres Martia gensque micant;"
            },
            {
                "verse": "Integer his Photion viret et Cornelia Romae"
            },
            {
                "verse": "Semina, Cliniades Pausaniaeque manus."
            },
            {
                "verse": "Quin neque Theogenes nec Hiero, Lucullus et acer"
            },
            {
                "verse": "Nicias, largus Pelopidaeque sinus,"
            },
            {
                "verse": "Non Culeo numerisque Dion, Lysander et Agis,"
            },
            {
                "verse": "Busa, Theramenes Papirius ve carent."
            },
            {
                "verse": "His longa heroum series et nobilis Ocnus,"
            },
            {
                "verse": "Scaevola, Milciades Caesareaeque tribus,"
            },
            {
                "verse": "His Agamemnonii reges regesque Bythynni"
            },
            {
                "verse": "Cumque Canopeis Pontica sceptra vigent;"
            },
            {
                "verse": "His Euri Zephyrique duces Boreaeque Nothique"
            },
            {
                "verse": "Debent, et scriptis nomina quisquis habet."
            },
            {
                "verse": "Tu quoque ne expectes graviores, rector, elencos"
            },
            {
                "verse": "Inde, nec Archytae vasa recisa manu:"
            },
            {
                "verse": "Aera, quibus desunt merces hae, fulva parentur"
            },
            {
                "verse": "Sponte, nec has Musis Pegasis unda vehit."
            },
            {
                "verse": "Non ibi Praxitelis Veneri blanditur adulter,"
            },
            {
                "verse": "Nec ruber Alchimenis claudicat igne deus;"
            },
            {
                "verse": "Non Pharon hic signat Gnydius, neque Sostratus aera,"
            },
            {
                "verse": "Nec Paphia insertas ales obumbrat aquas;"
            },
            {
                "verse": "Non Capitolinus fulget Dictaeus ebur ve"
            },
            {
                "verse": "Phidiacum, satyrus Stratonici ve iacens,"
            },
            {
                "verse": "Non gravis Albano tibicina, nec Polycleti"
            },
            {
                "verse": "Corpora cum Libyco nuda Myos ve puer."
            },
            {
                "verse": "Hinc Paris, hinc Deli foetus Euphranoris et quam"
            },
            {
                "verse": "Uva luto Zeusis mersit iniquus abest,"
            },
            {
                "verse": "Hinc rhota Nicomachi raptus, hinc Cyclias Argo"
            },
            {
                "verse": "Fulguraque et Coi rara Diana senis."
            },
            {
                "verse": "Non ibi Callaicae merces, nec praeda Philippi"
            },
            {
                "verse": "Thessala, non Thracum glaeba Tagi ve latex,"
            },
            {
                "verse": "Non crotala aut Meroes adamas rigidae ve smaragdi"
            },
            {
                "verse": "Quaque Alyba et fortis Dalmata sudat humus;"
            },
            {
                "verse": "Non ibi christalli fragiles Eythraea ve concha"
            },
            {
                "verse": "Aut formica Scythis quas fodit acris opes,"
            },
            {
                "verse": "Non decor Eridani, Pactolus et aurea Gangis"
            },
            {
                "verse": "Scoria, nec Lydi fulva nitella vadi."
            },
            {
                "verse": "Rarus ab Olmeis lygdos procul assidet undis,"
            },
            {
                "verse": "Quique ubi phengites fert lapis umbra diem,"
            },
            {
                "verse": "Hinc Paros, hinc Docymae semen Germanus onyxque"
            },
            {
                "verse": "Et Lepidi herbiferum marmor ophyxque niger."
            },
            {
                "verse": "Non ibi freniferos Libyes, nec Ariona magnum"
            },
            {
                "verse": "Aut Lyda inspicies lora peracta manu,"
            },
            {
                "verse": "Non inos, psyllam aut xanthos nesaea ve regum"
            },
            {
                "verse": "Semina, cornipedes Asturiae ve leves."
            },
            {
                "verse": "Parthicus hinc nervus, Corybantides inde sagittae,"
            },
            {
                "verse": "Sericus hinc ensis Ortygiusque procul."
            },
            {
                "verse": "Nullus Hiantheae trabeas in gurgite rubras"
            },
            {
                "verse": "Aut quas Coa tulit Pamphila nectit aquae:"
            },
            {
                "verse": "Non ibi gosopium, sindon aut lina Cadurci,"
            },
            {
                "verse": "Byssus et Indorum quod linit ignis opus,"
            },
            {
                "verse": "Non ibi conspicies chrysendata, non ibi fulva est"
            },
            {
                "verse": "Pelvis et imbelli myrrhina grata viro."
            },
            {
                "verse": "Sola virens dominas florentibus insita plantis"
            },
            {
                "verse": "Vallis et ambrosiae germine culta iuvat:"
            },
            {
                "verse": "Hac opibus Croesi gaudent Sporique relictis"
            },
            {
                "verse": "Vitibus, hic violis ocima iuncta virent;"
            },
            {
                "verse": "Mixta ferunt albis colocasia prata ligustris"
            },
            {
                "verse": "Cumque vel Aiacis flore amaranthus inest."
            },
            {
                "verse": "Aureus hic surgit flos, hic meliloton et orta"
            },
            {
                "verse": "Cuius ter vario frons stupet ore dies,"
            },
            {
                "verse": "Hic rosa, serpillus vitandaque lilia nuptis,"
            },
            {
                "verse": "Thymbra, melisphyllon persaque rosque maris,"
            },
            {
                "verse": "Hic thymon, hic casiae dulces helenusque crocique"
            },
            {
                "verse": "Nidor et a Stygio Mentha secuta Iove,"
            },
            {
                "verse": "Hic sclaria, malis foliumque draconibus olim"
            },
            {
                "verse": "Invisum et Clarii fronte secuta iubar;"
            },
            {
                "verse": "Laurus ibi latas platanique et populus umbras"
            },
            {
                "verse": "Praebet, odoratos pulegiumque thoros,"
            },
            {
                "verse": "Despicit hic buxon cyparissus et ardua lothos"
            },
            {
                "verse": "Pomaque curvatis frondibus usque micant."
            },
            {
                "verse": "Cedant Pyrgotelis gemmae, berillus et orbis"
            },
            {
                "verse": "Oebalius magni sardonicesque ducis,"
            },
            {
                "verse": "Cedant Parrhasii fastus victorque Thimantes,"
            },
            {
                "verse": "Quique thoros varia Phryx ove pinxit acu;"
            },
            {
                "verse": "Aera Myceneos praestent Themesea bathyllos"
            },
            {
                "verse": "Et Calybum studeat vincere Norus agros;"
            },
            {
                "verse": "Sint iucunda diu Lucani marmora collis"
            },
            {
                "verse": "Perque Syros vigeat culta fenestra lares;"
            },
            {
                "verse": "Bucula laudetur Phoebusque et crista Myronis"
            },
            {
                "verse": "Quicquid et in toto subtrahit orbe situs:"
            },
            {
                "verse": "Fine carent omni Cirrheis orta sub antris"
            },
            {
                "verse": "Dona, nec Aonidum res vorat usus edax."
            },
            {
                "verse": "Pullulat assidue natura, nec aestibus unquam"
            },
            {
                "verse": "Desinit aut nocui frigoris ora timet;"
            },
            {
                "verse": "Non hostis, non unda, cinis, non flamma, nec eurus"
            },
            {
                "verse": "Conterit aeterno quae pede fundit humus;"
            },
            {
                "verse": "Non gladios, non castra seges pavet inter acerba"
            },
            {
                "verse": "Crescere et iratos flectere odore duces."
            },
            {
                "verse": "Circuit haec ultra Musarum cantibus hortos"
            },
            {
                "verse": "Picus et occentu fata moratur olor."
            },
            {
                "verse": "Inde avium raptor deest omnis: Oriona nemo"
            },
            {
                "verse": "Insequitur, nec avis pertimet Aphra necem;"
            },
            {
                "verse": "Tutior hic pavo est Rhodiique decentia galli"
            },
            {
                "verse": "Semina, nec rubeae lingua secatur avis;"
            },
            {
                "verse": "Intonat altisonis procera ciconia natis,"
            },
            {
                "verse": "Nec facilis parvos horret irundo lares."
            },
            {
                "verse": "Non aquila interdum laetis insistere campis"
            },
            {
                "verse": "Pertimet et fulicas fons quoque quisquis habet;"
            },
            {
                "verse": "Tuta ciet cantus nido luscinia vimque"
            },
            {
                "verse": "Congemit in picea turtur amoris aqua;"
            },
            {
                "verse": "Spernit acanthylis rapidos Aesopidis haustus"
            },
            {
                "verse": "Cuspidis et merulam sturnus ab ore colit."
            },
            {
                "verse": "Non Venus accipitrem metuit, nec Apollinis ales"
            },
            {
                "verse": "Inda sequi et corvus voce pavescit ebur;"
            },
            {
                "verse": "Gnara soni perdix gnarusque fit improbus illic"
            },
            {
                "verse": "Passer et ultrices garrula pica iuvat:"
            },
            {
                "verse": "Illic assidui cantus, victurus et illic"
            },
            {
                "verse": "Perpetua vatum promicat ordo lyra."
            },
            {
                "verse": "Hic ego te, princeps, arguta saepe corona"
            },
            {
                "verse": "Misceri et praedae coniubilare novae,"
            },
            {
                "verse": "Hic ego te primas face Victorinus ut acto"
            },
            {
                "verse": "Agnata vidi carpere iussit aquas:"
            },
            {
                "verse": "Dii faciant olim possim demergier omnis"
            },
            {
                "verse": "Sertaque Virgilii querna referre mei!"
            },
            {
                "verse": "Certe ego non Cretae palmas nec Iasonis aurum,"
            },
            {
                "verse": "Thesea, peltiferas thyrsigerum ve loquar,"
            },
            {
                "verse": "Non materna Cyri quaesita nec Arsacis arva,"
            },
            {
                "verse": "Indorum non qui perdomuere manus,"
            },
            {
                "verse": "Non Phlegrae Dirces ve luem, non Pergama vel qui"
            },
            {
                "verse": "Baride coelisequas novit obire trabes,"
            },
            {
                "verse": "Non Scauri thoraca senis navemque Duelli,"
            },
            {
                "verse": "Ingenio tutos Eucratidis ve lares,"
            },
            {
                "verse": "Non Bruti soceri ve necem, non coniugis aut quae"
            },
            {
                "verse": "Igne tulit caeso pignora terna viro."
            },
            {
                "verse": "Sat Cinnae asperitas Mariique et dona Feretri"
            },
            {
                "verse": "Nota Iovis, validae Cinygerique manus,"
            },
            {
                "verse": "Sat Curi probitas, Perpennae palma Syphaxque"
            },
            {
                "verse": "Captus et e celsa Manlius arce cadens,"
            },
            {
                "verse": "Sat rea Graccorum soboles Catilinaque durus"
            },
            {
                "verse": "Sertorique manus perniciosa feri;"
            },
            {
                "verse": "Non Decii, non Piso bonus, non Carbo phalangi"
            },
            {
                "verse": "Perditus et Catuli Volsca trophea senis,"
            },
            {
                "verse": "Non cruor Otriadae, non Cloelia, Curtius aut vis"
            },
            {
                "verse": "Coclitis, assertor Mantineaeque latent."
            },
            {
                "verse": "Quisque Leonidae comites ferrataque Sergi"
            },
            {
                "verse": "Brachia fert, celeres Lisymachique pedes,"
            },
            {
                "verse": "Quisque Phylenorum mortes, Cimonis et atra"
            },
            {
                "verse": "Vincula, Dentati vim Genitique caput:"
            },
            {
                "verse": "Unus Iulleis ducibus iungendus et armis"
            },
            {
                "verse": "Carmine Pelleis clavigeroque fores,"
            },
            {
                "verse": "Unus Apollineo versares enthea cantu"
            },
            {
                "verse": "Pectora, multiplici laude daturus opem."
            },
            {
                "verse": "Et quis Olympiacae meditatus munera palmae"
            },
            {
                "verse": "In tua non cupiat protinus acta rapi?"
            },
            {
                "verse": "Iam qua prata virent Nabathaei fertilis et qua"
            },
            {
                "verse": "Herculis Hesperides pertimuere manus,"
            },
            {
                "verse": "Qua ferus Euxini riget hospes et aurea scaevo"
            },
            {
                "verse": "Terruit admotos ore Medusa procos,"
            },
            {
                "verse": "Iam qua nostra diem reddit (si rura coluntur)"
            },
            {
                "verse": "Luna, viges et amant nomen ubique tuum."
            },
            {
                "verse": "Te nova Partenopes exorant moenia, te vis"
            },
            {
                "verse": "Parva rogat Medices, te pia Roma colit,"
            },
            {
                "verse": "Te vicina seges, te Iani murus adorat,"
            },
            {
                "verse": "Inque feras Turci posceris unus opes."
            },
            {
                "verse": "Tu Tullum, Attilios, Torquatum robore praestas"
            },
            {
                "verse": "Dantque tibi victas Crassus uterque manus,"
            },
            {
                "verse": "Te Caecus corvoque suum miratur adeptus"
            },
            {
                "verse": "Nomen et a sulcis tractus ad arma senex,"
            },
            {
                "verse": "Te nova Scipiadum Cincinnatique libido"
            },
            {
                "verse": "Bellica Varronis perpetuusque rubor;"
            },
            {
                "verse": "In te Fabricii censura, Demosthenis in te"
            },
            {
                "verse": "Pectus et Antonii lingua Thalisque sophos,"
            },
            {
                "verse": "In te sancta fides Lepidi, claementior in te"
            },
            {
                "verse": "Chrispini monitus Antigonique viget,"
            },
            {
                "verse": "In te Pharnacidae maiestas inclyta regis,"
            },
            {
                "verse": "Te Senecae atque Solon, te Cato uterque colunt."
            },
            {
                "verse": "Cedit Athanasius tibi relligione vetusque"
            },
            {
                "verse": "Nasica et quisquis nunc sacra nostra colit;"
            },
            {
                "verse": "Tu ruis Amphynomi, Coctae, Plutonis et Eli,"
            },
            {
                "verse": "Nec pia vel Codri corda preire times;"
            },
            {
                "verse": "Non rem Trasybulus populi, non creta Seleucus"
            },
            {
                "verse": "Pignora, nec fratrem te mage Castor amat."
            },
            {
                "verse": "Sudorem Masanissa pati, nec durior Indus,"
            },
            {
                "verse": "Nec mage Pompeii dextera tosta valet;"
            },
            {
                "verse": "Omnibus ingenti rebus moderatior illo"
            },
            {
                "verse": "Puplicola, qui rex noluit unus agi,"
            },
            {
                "verse": "Aequior Agrippa, Seva constantior, inque"
            },
            {
                "verse": "Munera Gilliae fortior usque sinu."
            },
            {
                "verse": "Caetera quid recitem? titulos clarescis in omnes,"
            },
            {
                "verse": "Sola nec in vacuo pectore menda iacet."
            },
            {
                "verse": "Non te luxuries Oratae, non gula Apici"
            },
            {
                "verse": "Distrahit aut Pulchri caena Fabique lues,"
            },
            {
                "verse": "Impurus non te Phython, neque perditus ille"
            },
            {
                "verse": "Clodius aut posita mersus ab igne colo,"
            },
            {
                "verse": "Non Syllae qui tot dispersit es aemulus ossa"
            },
            {
                "verse": "Aut Aegina quibus pollice moesta caret;"
            },
            {
                "verse": "Tutus avariciam Cassi contemnis et aurum"
            },
            {
                "verse": "Hortensi et cecidit quis Ptolomaeus opes."
            },
            {
                "verse": "Non tu perfidiam Galbae mirare, nec eius"
            },
            {
                "verse": "Cuius Bituitum vinxit iniqua fides,"
            },
            {
                "verse": "Non odium Poeni tibi principis, orgia qui prae"
            },
            {
                "verse": "Raptus Aventini terna petivit opes;"
            },
            {
                "verse": "Non tu phana deum gaudes spoliare, nefandus"
            },
            {
                "verse": "Rector ut Eacidum Leminiusque ferox,"
            },
            {
                "verse": "Non tibi crudelis scelerata superbia Drusi"
            },
            {
                "verse": "Imperat aut Xersis iussa Piique lares,"
            },
            {
                "verse": "Non trepida ichnobates Numidae vestigia lustrat,"
            },
            {
                "verse": "Nec pavido comit tempora virgo patri."
            },
            {
                "verse": "Diu tibi dent, cum sis tam clarus ubique, Metelli"
            },
            {
                "verse": "Saecula Nestoreum cumque vigore siphar!"
            }
        ],
        [
            {
                "verse": "Perlege, quid dubitas, mollis, procedere, lector?"
            },
            {
                "verse": "An subtraxerunt ethea longa pedes?"
            },
            {
                "verse": "Perge, quid averso spectas, age, carmen ocello"
            },
            {
                "verse": "Meque putas votis imposuisse tuis?"
            },
            {
                "verse": "Huc ades, haud Drusi thalamos Celerisque tribunal"
            },
            {
                "verse": "Discet ibi Martis vincula quisquis amat;"
            },
            {
                "verse": "Non ego Virginii, vultus non tela decori"
            },
            {
                "verse": "Quem ve senis traxit lectio sola canam;"
            },
            {
                "verse": "Nulla ibi turrigeram trahet alto e fonte Cybellen,"
            },
            {
                "verse": "Nec fluvium sacris cribra secunda ferent,"
            },
            {
                "verse": "Non ibi flamma leges cui cinxit carbasa, non qui"
            },
            {
                "verse": "Indibili iuncto reddidit aere thorum;"
            },
            {
                "verse": "Hinc Phyrnes abeat victor, coma nigra recedat"
            },
            {
                "verse": "Quaeque pia Elvinae tangere lina queunt."
            },
            {
                "verse": "Flava Serena mihi curae, decus illa libello"
            },
            {
                "verse": "Suggerit, illa modos ingeniumque facit:"
            },
            {
                "verse": "Illa rudes chartas tribuat cuicunque legendas,"
            },
            {
                "verse": "Inque meo nomen gratius ore ferat."
            },
            {
                "verse": "Iam dare servicium lubet insanire sibique,"
            },
            {
                "verse": "Iam mihi non casti foemina virque placent,"
            },
            {
                "verse": "Iam Veneri praebere manus in vincla, Serenae"
            },
            {
                "verse": "Iam iam stat fastus imperiumque pati."
            },
            {
                "verse": "Et quis in argutos queat arma Cupidinis arcus"
            },
            {
                "verse": "Tollere, quae flammis corda subire negent?"
            },
            {
                "verse": "Illesum Alcides omni quem robore misit"
            },
            {
                "verse": "Suppositum stellis scaeva noverca premens,"
            },
            {
                "verse": "Ictus Acharnaniae bis praelia pertulit orae,"
            },
            {
                "verse": "Nec trepida rubuit ducere pensa manu;"
            },
            {
                "verse": "Barbara lascivo turmas prostravit Atridae"
            },
            {
                "verse": "Praeda, nec Eaciden nil nisi traxit amor;"
            },
            {
                "verse": "Sola Iovi Herculea tumido rate Gratia somnum"
            },
            {
                "verse": "Impulit, Argolicis dum dea poscit opem."
            },
            {
                "verse": "Multa licere minus sibi novit et inspicit omnis"
            },
            {
                "verse": "In peiora tamen praecipitatur amans."
            },
            {
                "verse": "Iam lege securus, iam nostros, lector, amores"
            },
            {
                "verse": "Disce, sit et nobis dextra Serena roga."
            }
        ],
        [
            {
                "verse": "Detulit insontem dominam mihi servus et ante"
            },
            {
                "verse": "Me quoque ait thalamis imposuisse viri."
            },
            {
                "verse": "Quid tibi, serve dicax, menti? quid grata lacessis"
            },
            {
                "verse": "Gaudia, nec tenero me sinis igne frui?"
            },
            {
                "verse": "Dure, vides ne rapit veluti ferus intima langor,"
            },
            {
                "verse": "Utque superiuncto flamma dolore furit?"
            },
            {
                "verse": "Urit, et heu vires aestu suggente novello"
            },
            {
                "verse": "Fortius arsuros caedit Alitta sinus."
            },
            {
                "verse": "Heu heu, cur nimio patior devinctus amore,"
            },
            {
                "verse": "Luminibusque adeo rara Serena placet?"
            },
            {
                "verse": "Cur nimis in lata poetus colludit ocellus"
            },
            {
                "verse": "Fronte? quid illecebris distrahor usque suis?"
            },
            {
                "verse": "Cur miser imponi vereor metuoque mariti"
            },
            {
                "verse": "Exemplum, nec me vincit amoris opus?"
            },
            {
                "verse": "Cur, si blanda sinu venientem suscipit almo,"
            },
            {
                "verse": "Sic prius in reliquos usque ruisse puto?"
            },
            {
                "verse": "Cur moestae obiicio varios malesanus amores,"
            },
            {
                "verse": "Cur furo si immunda est, si bene culta gemo?"
            },
            {
                "verse": "Da tandem, Cytherea, modum, da tutus heriles"
            },
            {
                "verse": "Spectem oculos, ne me cura perennis agat:"
            },
            {
                "verse": "Iam mihi nulla quies, nullus iam somnus habetur"
            },
            {
                "verse": "Integer, at vacuis volvor ubique thoris."
            },
            {
                "verse": "Spicula nunc avibus comites, nunc raetia tendunt,"
            },
            {
                "verse": "Et modo praebet opes ditior unda suas;"
            },
            {
                "verse": "Nunc pavidos sequimur lepores, nunc Dorcea longo"
            },
            {
                "verse": "Aequore damma fugit, nunc aper ictus obit;"
            },
            {
                "verse": "Saepe etiam sylvis equites erramus et urbem"
            },
            {
                "verse": "Circumimus quotiens foemina culta sedet:"
            },
            {
                "verse": "Omnia risuri vestigia prehendimus, at me"
            },
            {
                "verse": "Distrahit obstipis usque Serena genis."
            },
            {
                "verse": "Non mihi nox tuta est, non sera crepuscula, non lux:"
            },
            {
                "verse": "Improbus urentem volvit ubique furor;"
            },
            {
                "verse": "Mensa gravis mediasque dapes, dapis immemor, inter"
            },
            {
                "verse": "Huc illuc celeri pectore multa traho."
            },
            {
                "verse": "Non fora, non lusus, non me fidis adiuvat aut os"
            },
            {
                "verse": "Dulce: choros omnes festaque cuncta fugo;"
            },
            {
                "verse": "Sola magis moerorque iuvant, nec gaudia risus"
            },
            {
                "verse": "Caetera cum vellem dant mihi laeta meros."
            },
            {
                "verse": "Plurima nonunquam satis est evolvere menti:"
            },
            {
                "verse": "Parturiunt curas obvia quaeque rudes."
            },
            {
                "verse": "Nunc dolus aerumnas horrore domesticus auget,"
            },
            {
                "verse": "Visque nec auditi fraude refercta proci;"
            },
            {
                "verse": "Nunc lasciva metus coniungit patria cumque"
            },
            {
                "verse": "Coniugis externo sexus amore levis;"
            },
            {
                "verse": "Nunc quot amet, quotiens gemuit vir nocte requiro,"
            },
            {
                "verse": "Nosse nec ulla tamen displicitura velim."
            },
            {
                "verse": "Torqueor ante fores si quenquam cerno, suosque"
            },
            {
                "verse": "Si mihi quos moechos nominat esse reor;"
            },
            {
                "verse": "Seu digito sive ore nuit seu vertice, nutus"
            },
            {
                "verse": "Protinus hos vereor pluribus ante datos;"
            },
            {
                "verse": "Non risus, non me coram suspiria fundi"
            },
            {
                "verse": "Tuta queunt: motu ledor ubique suo."
            },
            {
                "verse": "Mille mihi species moechorum nocte pererrant,"
            },
            {
                "verse": "Innocuam toto persequor usque die;"
            },
            {
                "verse": "Mille licet commenta reor periuria sumat:"
            },
            {
                "verse": "Iam mihi nec mendax, vera nec esse potest."
            },
            {
                "verse": "Heu quotiens tacito repsi intra limina passu"
            },
            {
                "verse": "Aut longum occului me simulatus iter,"
            },
            {
                "verse": "Assuetum quotiens mutavi tempus eundi"
            },
            {
                "verse": "Et modo nunc, alia est hora petita modo,"
            },
            {
                "verse": "Nec satis decies fuit omni visere luce"
            },
            {
                "verse": "Cunctaque saepe oculos per loca ferre domus,"
            },
            {
                "verse": "Saepius et novies parva mihi cognita nocte est,"
            },
            {
                "verse": "Temnat ut arrecti basia lassa viri."
            },
            {
                "verse": "Plura quid? assiduos gemitus mihi cognita nunquam"
            },
            {
                "verse": "Nomina dant iuvenum furtaque prima thori;"
            },
            {
                "verse": "Nunc quod hymena ferus doleo vir fregerit ante"
            },
            {
                "verse": "Primaque non dominae saecula nosse piget,"
            },
            {
                "verse": "Nunc sibi gens vereor ne labra momorderit omnis,"
            },
            {
                "verse": "Ausus ut es tuto nuncia ferre prior."
            },
            {
                "verse": "Ocyus hinc discede tuis, scaevissime, verbis"
            },
            {
                "verse": "Iamque fores celeri desere utrasque fuga;"
            },
            {
                "verse": "In te nulla fides, in te discordia: cede"
            },
            {
                "verse": "Protinus atque oculos parce subire graves."
            }
        ],
        [
            {
                "verse": "Mens erat ardentes extinguere pectoris ignes"
            },
            {
                "verse": "Et pueri gemina frangere tela manu:"
            },
            {
                "verse": "Iam mihi nec dominae lusus nec forma iuvabant."
            },
            {
                "verse": "Causa sed abscessus deerat honesta mei."
            },
            {
                "verse": "Huc trahor accensus partes visurus in omnes"
            },
            {
                "verse": "Siqua sub occulto corpore menda latet."
            },
            {
                "verse": "Forte manu imposita malae vix lumina iactis"
            },
            {
                "verse": "Clauserat aestivo fessa calore togis:"
            },
            {
                "verse": "Lina thori eiicio tacitus totumque pererro"
            },
            {
                "verse": "Corpus et ante oculis multa negata meis."
            },
            {
                "verse": "Lactea purpureas cingebant nubila malas:"
            },
            {
                "verse": "Virgineus quali surgit ab ore pudor!"
            },
            {
                "verse": "Non ebur exacta cervice decentius aut aes,"
            },
            {
                "verse": "Quo ferus insudat Thrax Alybae ve pater,"
            },
            {
                "verse": "Non rosa lucidior niveis rubicunda labellis,"
            },
            {
                "verse": "Brachia non Scythica deteriora nive;"
            },
            {
                "verse": "Durius invictis adamantibus uber et ora"
            },
            {
                "verse": "Ignarum tenerae prolis inire cibo;"
            },
            {
                "verse": "Ruga fuit nusquam, nullus fuit undique villus,"
            },
            {
                "verse": "Rimmulaque in minimum vix femur exit inops."
            },
            {
                "verse": "Perditus ac lapsae mentis procul immemor haesi"
            },
            {
                "verse": "Protinus inque leves colla ruere sinus."
            },
            {
                "verse": "Sensit, et extentis trepidum cita condidit ulnis,"
            },
            {
                "verse": "Plurima post tandem iurgia paxque data est."
            },
            {
                "verse": "Fige, puer, nec parce tuis dum fibra sagittis"
            },
            {
                "verse": "Ferveat et Siculo fortius igne cremet!"
            },
            {
                "verse": "Laetus amo; sint rubra novo quae corda tepescunt"
            },
            {
                "verse": "Fulmine: fige sinu dum pavor omnis eat!"
            },
            {
                "verse": "Non ego dum domina foveor vim conquerar Orci:"
            },
            {
                "verse": "Fige, nec Hermeti iunctior ortus amet!"
            }
        ],
        [
            {
                "verse": "Dic, rosa, dic, flos mi, quid agis? quae vexat in horas"
            },
            {
                "verse": "Cura tuos sensus officium ve manus?"
            },
            {
                "verse": "Ecquid nos unquam vigilantia corda subimus?"
            },
            {
                "verse": "Ecquid nos nunquam non tibi somnus agit?"
            },
            {
                "verse": "Ecquid, ubi rigidus figit tibi basia coniunx,"
            },
            {
                "verse": "\"Figeret o\" mussas \"ista poeta meus\"?"
            },
            {
                "verse": "Ecquid, cum cyatum felicior admovet, inquis:"
            },
            {
                "verse": "\"Dextera lusoris o foret ista mei\"?"
            },
            {
                "verse": "Ecquid in illius gremio mentiris amantem"
            },
            {
                "verse": "Aut sum pectoribus longior atque thoro?"
            },
            {
                "verse": "Me rea servicii rapuit fortuna tuisque"
            },
            {
                "verse": "Vultibus assiduos iussit abesse dies."
            },
            {
                "verse": "Dii primum coelo excutiant qui vana potentum"
            },
            {
                "verse": "Frigidus edocuit spe duce vota sequi!"
            },
            {
                "verse": "Faustior, heu, quanto Riphaeae faustior undae"
            },
            {
                "verse": "Maior ubi nullas servat alumnus opes:"
            },
            {
                "verse": "Non ibi quis dominum sequitur, nec praedia saepes"
            },
            {
                "verse": "Servat et argento gratia nulla suo est;"
            },
            {
                "verse": "Omnibus imperium solum est atque omnibus aeque"
            },
            {
                "verse": "Fertilis auctunnus parque favoris opus."
            },
            {
                "verse": "Nos autem pompa tracti discrimina mille"
            },
            {
                "verse": "Fecimus et dominos rex quoque magnus habet;"
            },
            {
                "verse": "Aurea libertas nullis, timor omnibus acer"
            },
            {
                "verse": "Inque avido nusquam tutior orbe quies;"
            },
            {
                "verse": "Hanc lites, hunc bella trahunt, hic foenoris omnes"
            },
            {
                "verse": "Temnit avaritia quos alit unda metus;"
            },
            {
                "verse": "Divitibus pudor est non gentibus ilia multis"
            },
            {
                "verse": "Cingere et ornatos semper habere sinus,"
            },
            {
                "verse": "Pauperibus contra pavor atque infamia, ni res"
            },
            {
                "verse": "Clara sodaliciae protegit aula domus."
            },
            {
                "verse": "Improbe maiorum mos atque sacrabilis usus,"
            },
            {
                "verse": "Cur miser obsequiis cogor abesse modo?"
            },
            {
                "verse": "Cur sine me ludis, sine me, speciosa, vagaris,"
            },
            {
                "verse": "Gemma, nec heu comites proximus addo gradus?"
            },
            {
                "verse": "Dii faciant nostrae serves custodis honorem,"
            },
            {
                "verse": "Nec vigilem somno pharmaca sumpta premant;"
            },
            {
                "verse": "Dii quoque respiciant fulvo ne labilis auro"
            },
            {
                "verse": "Te iuvenum votis porrigat illa prius!"
            },
            {
                "verse": "Insidiosa tua est facies, scio, pluribus, angit"
            },
            {
                "verse": "Multorum incessus pallida corda decens;"
            },
            {
                "verse": "Aemula labra rosis multos furantur, ocelli"
            },
            {
                "verse": "Siderei multos candidiorque sinus."
            },
            {
                "verse": "Raetia non desunt nostris qui saltibus aptent,"
            },
            {
                "verse": "Ante tuas nec abest turba proterva fores:"
            },
            {
                "verse": "Perfer et obdura, nec forma decentior ignes"
            },
            {
                "verse": "Semoveat curae spesque salusque meae."
            },
            {
                "verse": "Ipse ego nec fidibus lusus nec tractus ab ullo,"
            },
            {
                "verse": "Te solam moesto pectore volvo diu:"
            },
            {
                "verse": "Non choreae, non lina iuvant captura volucres,"
            },
            {
                "verse": "Nec fera sanguinei morsibus acta canis."
            },
            {
                "verse": "Una iubes atque una regis, te quaero tibique"
            },
            {
                "verse": "Concino, nec quicquam te sine lingua potest;"
            },
            {
                "verse": "Tu fac idem castoque tuum cole pectore vatem:"
            },
            {
                "verse": "Bellerephontis ego corda pudica sequor."
            }
        ],
        [
            {
                "verse": "Iusserat hesterna me luce Serena, maritus"
            },
            {
                "verse": "Ni venit, hac una nocte subire thorum."
            },
            {
                "verse": "Laetus eo tenebrisque solo data protinus ortis"
            },
            {
                "verse": "Signa cano, nec adhuc limina clausa patent."
            },
            {
                "verse": "Quid faciam? Discedo miser cuculumque cubili"
            },
            {
                "verse": "Insedisse reor, nec tamen ille fuit."
            },
            {
                "verse": "Parce tyroneo, puer o venerande, timori,"
            },
            {
                "verse": "Parce quod, heu, fugi protinus inde rudis!"
            },
            {
                "verse": "Nemo repente valet cautissimus esse: creavit"
            },
            {
                "verse": "Sors praeceptores, discat ut artis inops."
            },
            {
                "verse": "Nundum ego pervigiles ad flavae limina noctes"
            },
            {
                "verse": "Dum Phoebus didici ducere surgat herae,"
            },
            {
                "verse": "Nundum ferre Iovem nocturnaque nubila, nundum"
            },
            {
                "verse": "Lachryma scit clatros frangere longa truces:"
            },
            {
                "verse": "Non me Pegasides, mea cura, sopore puellas"
            },
            {
                "verse": "Imponi suetas perdocuere gravi."
            },
            {
                "verse": "Stultus ego nimiumque miser, mihi protinus omnis"
            },
            {
                "verse": "Cessuros aditus rebar iterque thori;"
            },
            {
                "verse": "Iam ferus exciderat Nasonis portitor et quae"
            },
            {
                "verse": "Multa puellatum detinuere moras."
            },
            {
                "verse": "Heu heu belligeri cur non mihi ius fuit, a quo"
            },
            {
                "verse": "Virgo duos somno capta repente tulit?"
            },
            {
                "verse": "Cur minime licuit virga reserare potenti"
            },
            {
                "verse": "Hostia qua Chione lumina victa dedit?"
            },
            {
                "verse": "Certe ego non duri timuissem coniugis ora,"
            },
            {
                "verse": "Ianua nec votis sisteret arcta meis:"
            },
            {
                "verse": "Protinus at thalamis ruerem secretus, et ante"
            },
            {
                "verse": "Libarem teneris oscula parva labris,"
            },
            {
                "verse": "Ante sinus leves tumidumque licentius inguen"
            },
            {
                "verse": "Rimarerque omni corpora nuda pilo;"
            },
            {
                "verse": "Tandem, ubi frigidulo cecidisset acumine linguae"
            },
            {
                "verse": "Excussa, hic somnos conquerar atque moras."
            },
            {
                "verse": "Quid tamen haec? veniam delictis posco Serenae:"
            },
            {
                "verse": "Illa, puer, nervis, illa petenda tuis!"
            },
            {
                "verse": "Caedite fallentem, superi, sic ius cupit, illam,"
            },
            {
                "verse": "Caedite Celiaco numina culta iugo:"
            },
            {
                "verse": "Illa soporifero devicta liquore quievit,"
            },
            {
                "verse": "Nec querulum trepidi sensit amantis iter,"
            },
            {
                "verse": "Illa moras omnes vetuit, nec signa roganti"
            },
            {
                "verse": "Praebuit absentis clausa fenestra viri."
            },
            {
                "verse": "Improba cur somno deiecit lumina? cur ve"
            },
            {
                "verse": "Ante minus statuit pignora iussa fores?"
            },
            {
                "verse": "Cur tenues nunquam solitosque excussa sussuros"
            },
            {
                "verse": "Audiit et motae murmura nota serae?"
            },
            {
                "verse": "Pronus ego dominaeque timens fera limina praeceps"
            },
            {
                "verse": "Deserui, ne mors perderet una duos,"
            },
            {
                "verse": "Atque aliquis forsan stringebat pectora, dum me"
            },
            {
                "verse": "Ridet et heu nimium specto salutis opus;"
            },
            {
                "verse": "Forsan ibi risus fuerant stupidusque verebar"
            },
            {
                "verse": "Siqua inspexisset nuncia lingua mali:"
            },
            {
                "verse": "Me rea sustulerat miserantem coniugis ira"
            },
            {
                "verse": "Inque mea forsan parte iacebat amans."
            },
            {
                "verse": "Increpat haec etiam timidoque minatur amoris"
            },
            {
                "verse": "Dissidium, nec me limen adisse putat;"
            },
            {
                "verse": "Quin mea diverso iunxisse suavia lecto"
            },
            {
                "verse": "Asserit et tenera verberat ora manu."
            },
            {
                "verse": "Singula quid referam? victus parere nocenti"
            },
            {
                "verse": "Cogor et iratam pronus adire prece."
            },
            {
                "verse": "Parce, puer, verbis aures adhibere nefandis:"
            },
            {
                "verse": "Omne in me precium malo Cupido ruat!"
            }
        ],
        [
            {
                "verse": "Dii procul immemores penitusque cremantibus aris"
            },
            {
                "verse": "Difficiles, cur me nil mea thura iuvant?"
            },
            {
                "verse": "Cur varia misero specie quandoque resumi"
            },
            {
                "verse": "Non datur et Driopes fallere sorte viros?"
            },
            {
                "verse": "Cur ego pallenti circundare pectus oliva"
            },
            {
                "verse": "Iam nequeo, ut tecum, lactea gemma, forem?"
            },
            {
                "verse": "Frondibus his tua sunt compta atria, frondibus ornas"
            },
            {
                "verse": "His lectum, muros, scrinia, pensa, fores;"
            },
            {
                "verse": "His cingis palmas, his stringis, vita, lacertos"
            },
            {
                "verse": "Inque sinu gaudes serta pudica geri."
            },
            {
                "verse": "Ah quotiens digito cinctus, nunc ubera, nunc os,"
            },
            {
                "verse": "Nunc premerem quae non multa referre licet,"
            },
            {
                "verse": "Pectore nunc niveo teneros delapsus in artus"
            },
            {
                "verse": "Errarem, sed nec semper oliva forem!"
            },
            {
                "verse": "Gaudeat Alcidae quod tempora populus ornat"
            },
            {
                "verse": "Exultetque dei cornibus uva sui,"
            },
            {
                "verse": "Coelicolum iubilet regi gratissima quercus,"
            },
            {
                "verse": "Sit Paphiae myrthus fronte superba deae,"
            },
            {
                "verse": "Casta sagittifero tumeat Peneis amore,"
            },
            {
                "verse": "Turrigeros laudet pinus amata focos:"
            },
            {
                "verse": "Te magis umbra iuvat Tritonia, te fovet inter"
            },
            {
                "verse": "Gaudia victorum frons numerata ducum."
            },
            {
                "verse": "Vive, precor, felix, palmes clarissime, nec te"
            },
            {
                "verse": "Concutiant summo fulmina missa Iove:"
            },
            {
                "verse": "Non tibi Threicius Boreas, non grandinis ictus"
            },
            {
                "verse": "Vim ferat aut rigidi rustica dextra senis;"
            },
            {
                "verse": "Non te Mulciberi scaevissima ledat abacti"
            },
            {
                "verse": "Flamma, nec hostili lancea torta manu;"
            },
            {
                "verse": "Non pecus horrenti morsu, non falce puella,"
            },
            {
                "verse": "In te non tenera scaeviat ungue puer."
            },
            {
                "verse": "Cresce diu longumque polos intacte per aevum"
            },
            {
                "verse": "Iunge puellarum mox celebrande choris,"
            },
            {
                "verse": "Iunge celer: te Faunus amat, tibi nympha calores"
            },
            {
                "verse": "Arcet et assiduum sistit Anubis iter."
            },
            {
                "verse": "In te dona ferent, in te pia vota nepotes,"
            },
            {
                "verse": "Teque colet caeso victor ab hoste furens;"
            },
            {
                "verse": "Te rude donabit miles, tibi navita iunget,"
            },
            {
                "verse": "Improba cum Scyllae fugerit ora, focos."
            },
            {
                "verse": "Vive, precor, miserumque tuo devolve poetam"
            },
            {
                "verse": "Cortice, ut optato stringar ab ore semel."
            },
            {
                "verse": "Heu heu, cur superos coeptis accire nefandis"
            },
            {
                "verse": "Urgeor et foliis credere membra lubet?"
            },
            {
                "verse": "Cur magis haec teneris subeunt amplexibus et me"
            },
            {
                "verse": "Impia crudeli temnis amore diu?"
            },
            {
                "verse": "Quid iuvat assidue tumida consurgere fibra"
            },
            {
                "verse": "Invidaque aerumnis corda iuvare meis?"
            },
            {
                "verse": "Quid miserum, quaeso, laceras? quid perdis inanes,"
            },
            {
                "verse": "Lux, totiens noctes? quid mihi dura manes?"
            },
            {
                "verse": "Dii facerent humili visu crudelior esses"
            },
            {
                "verse": "Mitibus aut saltem mens foret aequa genis:"
            },
            {
                "verse": "Certe ego non placidi fallar sub imagine vultus,"
            },
            {
                "verse": "Nec mens ardentes ludat iniqua faces."
            },
            {
                "verse": "Me miserum, quid amica fugis consortia, quid ve"
            },
            {
                "verse": "Absenti mavis sola iacere viro?"
            },
            {
                "verse": "Mancipii miserere tui quod diripis: in te"
            },
            {
                "verse": "Fixit Acidalius pectora lapsa puer;"
            },
            {
                "verse": "Tu bona, tu requies, mea tu solacia, tu pax:"
            },
            {
                "verse": "In te poena omnis gaudiaque ipsa iacent;"
            },
            {
                "verse": "Tu cordis regina mei, tu sola voluptas:"
            },
            {
                "verse": "Lusus ibi et cantus deliciaeque sedent."
            },
            {
                "verse": "Te vigil evolvo, somnis tibi brachia tendo"
            },
            {
                "verse": "Inque tuis errat laudibus usque fidis."
            },
            {
                "verse": "Flecte feros animos et tu quoque disce potentis,"
            },
            {
                "verse": "Qui miserum vinxit, iussa subire dei;"
            },
            {
                "verse": "Excute duriciem, gelidam iam suscipe servum,"
            },
            {
                "verse": "Excute: cur falso ludis ab ore preces?"
            },
            {
                "verse": "Cur nivea tractare manu iuvat undique pacis"
            },
            {
                "verse": "Signa, nec, heu, mores suscipis inde novos?"
            },
            {
                "verse": "Pellibus accinctus flavis Tirynthius omni"
            },
            {
                "verse": "Ceu ferus emicuit victor in orbe leo;"
            },
            {
                "verse": "Tectus apro Oenides violentior irruit et vi"
            },
            {
                "verse": "Iuvit Achilleos cassis equina pedes."
            },
            {
                "verse": "Ah, precor, aethereos vultus miserare, nec haerba"
            },
            {
                "verse": "Coelicolum miti ledere castra velis;"
            },
            {
                "verse": "Non haec bella iubent insignia: parce furori,"
            },
            {
                "verse": "Parce, precor, nec te victus in arma vocet."
            },
            {
                "verse": "His pius Ausonia rex sede quievit opesque"
            },
            {
                "verse": "Tutior Arcadica sumpsit ab urbe novas;"
            },
            {
                "verse": "His omnis semper posuit discordia nubes"
            },
            {
                "verse": "Inque ruit iuncta protinus ora manu."
            },
            {
                "verse": "Tu fac idem placidaeque fero cole pectore mores"
            },
            {
                "verse": "Arboris aut mites pone superba comas."
            }
        ],
        [
            {
                "verse": "Unde lyrae et cantus? unde haec convivia Cirrhae"
            },
            {
                "verse": "Quae mea deserto numina fonte colunt?"
            },
            {
                "verse": "Cur fidibus Maia tam sedulus incubat ortus"
            },
            {
                "verse": "Iamque parat Satyris Gratia iuncta choros?"
            },
            {
                "verse": "Unde iubet necti praeclara sororibus et me"
            },
            {
                "verse": "Calliope girros implicitura modo?"
            },
            {
                "verse": "Cur studio hoc verrunt succinctae Naiades urbem,"
            },
            {
                "verse": "Spargere nec cessat culta Napea rosas?"
            },
            {
                "verse": "Dic, Pataraee, precor, dum longo fessa quiescit"
            },
            {
                "verse": "Musa choro et vires suggerit hydra novas,"
            },
            {
                "verse": "Cui tanta haec fervent solatia, cur ve sororum"
            },
            {
                "verse": "Dulcibus impletur Felsina tota iocis?"
            },
            {
                "verse": "Mantua cur inter vestros gemit optima cantus,"
            },
            {
                "verse": "Roma et \"io\" crebro die \"triumphe\" sonat?"
            },
            {
                "verse": "Eia age, Minciacos gemitus agnosco, Suburrae"
            },
            {
                "verse": "Laeticiam et vestri gaudia, Phoebe, chori."
            },
            {
                "verse": "Quisquis \"io\" exultet laetasque Serena choreas"
            },
            {
                "verse": "Ducat et argutum nubila findat ebur;"
            },
            {
                "verse": "Poma fores ornent verbenaque tecta coronet,"
            },
            {
                "verse": "Florida nec pigeat cingere serta comis."
            },
            {
                "verse": "Adde, puer, cyatos, nec Cretica vina reserves,"
            },
            {
                "verse": "Adde pedem dum pes nesciat, adde celer:"
            },
            {
                "verse": "Siqua latent meliora tuo fer pocula vati,"
            },
            {
                "verse": "Deme seras omnes mustaque tota fluant."
            },
            {
                "verse": "Sit procul hinc moeror gemitusque adversa sequantur,"
            },
            {
                "verse": "Cura nec Aonias deprimat ipsa dapes;"
            },
            {
                "verse": "Non ibi summa trahat quisquam suspiria, nec mens"
            },
            {
                "verse": "Ulla suas tristi pectore volvat opes,"
            },
            {
                "verse": "Non pater aut uxor non quenquam pignora temptent"
            },
            {
                "verse": "Aut memor ellati funus amor ve senis,"
            },
            {
                "verse": "Non lites quisquam redigat, nec pectore fastus"
            },
            {
                "verse": "Intret et horrendas comprimat ira manus,"
            },
            {
                "verse": "Non furor occultos enses trahat, improba desint"
            },
            {
                "verse": "Iurgia sollicito cumque timore dolor;"
            },
            {
                "verse": "Taedia difugiant Turcosque inamabilis horror"
            },
            {
                "verse": "Ingruat et moesto lividus ore pavor,"
            },
            {
                "verse": "Rixa etiam desit, nec questus verberet aures,"
            },
            {
                "verse": "Sit procul hinc odium, sint procul inde minae."
            },
            {
                "verse": "Laetus agat lucem quisquis mea carmina curat,"
            },
            {
                "verse": "Laetus et auctoris nomina quisquis amat:"
            },
            {
                "verse": "Ille, en ille meus praeceptor Pallade cinctus,"
            },
            {
                "verse": "Ille venit superum quaque secutus ope."
            },
            {
                "verse": "En decus, en speculum, victoria, lux, honor et spes,"
            },
            {
                "verse": "Praesidium, calcar, gloria paxque mea:"
            },
            {
                "verse": "En desyderio longo fruor, en licet illum"
            },
            {
                "verse": "Amplecti, cuius dulcius ore nihil,"
            },
            {
                "verse": "En meus assiduos monitor statione labores"
            },
            {
                "verse": "Fugit et optata iam parat urbe frui."
            },
            {
                "verse": "Salve Musarum columen patriaeque voluptas,"
            },
            {
                "verse": "Stirpis apex, iuvenum taeda decorque patrum!"
            },
            {
                "verse": "Salve Mantoae requiesque salusque iuventae,"
            },
            {
                "verse": "Spes nuruum, matrum portus amorque senum!"
            },
            {
                "verse": "Iam fleat et miseram se clamet patria, iam se"
            },
            {
                "verse": "Dilaniet cordi pignora quisquis habet:"
            },
            {
                "verse": "Omnis ab his nati doctrina recessit et omnes"
            },
            {
                "verse": "Ingenuae mores indolis, omne ruit."
            },
            {
                "verse": "Gaudeat atque novae iubilet faustissima praedae"
            },
            {
                "verse": "Roma, Columbino Mantua nanque vacat."
            }
        ],
        [
            {
                "verse": "Esse quid hoc dicam, quod tam speciosa videris"
            },
            {
                "verse": "Mane, nec in tota pulchrior urbe micat?"
            },
            {
                "verse": "Cur formosa minus media mihi luce nitescis,"
            },
            {
                "verse": "Multa ubi cincinnos condidit arte soror?"
            },
            {
                "verse": "Me ne sopor cerebrique modo cruor haustus ab alvo"
            },
            {
                "verse": "Fallit, an in roseo stat suus ore vigor?"
            },
            {
                "verse": "Certe ibi non succi mendacia fingere rumor,"
            },
            {
                "verse": "Tecta nec aurato crimina torque valet;"
            },
            {
                "verse": "Non ibi Leuconicum latus implet syrma patens ve,"
            },
            {
                "verse": "Nuda sed in nostra nunc quoque parte iaces,"
            },
            {
                "verse": "Nunc etiam, nunquam semota, quiescis eodem"
            },
            {
                "verse": "Sedisti novies quo peritura sinu;"
            },
            {
                "verse": "Candida non teneras pinxit Selinusia malas"
            },
            {
                "verse": "Oraque purpureus non tua phucus obit."
            },
            {
                "verse": "Quae mihi nunc surgis, talis pulcherrima cinxit"
            },
            {
                "verse": "Alda virum, volucrem Leda Venusque Parim,"
            },
            {
                "verse": "Talis ad herois pictos Lucretia muros"
            },
            {
                "verse": "Exiit et cano est Tarsia nota patri."
            },
            {
                "verse": "Aspicis ut radians nitor utque decentia, quaeso,"
            },
            {
                "verse": "Pectora: vaeh misero, cur tegis ista die?"
            },
            {
                "verse": "Cur mihi fers lato fulgentia tegmine membra"
            },
            {
                "verse": "Et niveas fulvo subtrahis aere genas?"
            },
            {
                "verse": "Lactea cur gaudes adamantinus opprimat umbo"
            },
            {
                "verse": "Colla? quid innumero dactylus orbe latet?"
            },
            {
                "verse": "Anne satis tenuem fuerat praecingere vestem"
            },
            {
                "verse": "Sertaque demissis reddere parva comis?"
            },
            {
                "verse": "Sit Tityo Phlegiaeque comes quae prima decentem"
            },
            {
                "verse": "Argento didicit composuisse gulam:"
            },
            {
                "verse": "Non diris aether pateat, non manibus aequor,"
            },
            {
                "verse": "Terra nec illius contegat ossa libens;"
            },
            {
                "verse": "Undique iactetur precium quae scaeva lapillis"
            },
            {
                "verse": "Addidit extremae vimque paravit humo."
            },
            {
                "verse": "Turpibus aureoli ponantur vultibus orbes:"
            },
            {
                "verse": "Non eget his levi natus in ore vigor;"
            },
            {
                "verse": "Has sine, forma quibus nulla est, redimicula lustrent,"
            },
            {
                "verse": "Has crotala et rarus comat elencus age;"
            },
            {
                "verse": "Lychnicus harmillaeque graves Scythicaeque smaragdi"
            },
            {
                "verse": "Lumina despectis artibus alma ferant."
            },
            {
                "verse": "Cura sit his pictis arcere e vultibus aestus"
            },
            {
                "verse": "Udaque sudoris vim purpurissa fuget;"
            },
            {
                "verse": "Ochra salum timeat, radios cerussa potentes,"
            },
            {
                "verse": "Tuta nec a turpi lilia flos ve nuru."
            },
            {
                "verse": "Nitra suant vappae tenerasque sequantur aristas"
            },
            {
                "verse": "Quasque feras auro Poppea compsit emant;"
            },
            {
                "verse": "Hae multo rigidos extirpent dropace lucos"
            },
            {
                "verse": "Et psecas humenti furfure terga domet;"
            },
            {
                "verse": "Pumice frangatur rebusque tenacibus atrox"
            },
            {
                "verse": "Villus et in rugas Cypria perstet humus."
            },
            {
                "verse": "Harum spuma nigros tingat Germana capillos"
            },
            {
                "verse": "Sulfureaque rubrum promicet arte caput;"
            },
            {
                "verse": "Grata iuvent alias exotica: muschus et omnis"
            },
            {
                "verse": "Mirrha, crocum Samiae vel thymiama deae;"
            },
            {
                "verse": "Assyrio crines iisdem spargantur amomo"
            },
            {
                "verse": "Spicatusque linat splennia rasa latex;"
            },
            {
                "verse": "Non satis his balanum, diapasma nec amphora costi,"
            },
            {
                "verse": "Sed levet horrorem succina gemma manus."
            },
            {
                "verse": "Sint procul ista tibi; sat oles, sat corpore toto"
            },
            {
                "verse": "Es levis: nunc me, nunc, mea vita, iuvas,"
            },
            {
                "verse": "Nunc ego nec metuam tricena suavia labris"
            },
            {
                "verse": "Figere, nec stricto frangere dente cutem."
            },
            {
                "verse": "Obsecro propositi sis huius semper et artus"
            },
            {
                "verse": "Stet tibi, lux, nunquam contemerare tuos:"
            },
            {
                "verse": "Non faba, non thynni sanguis, non nardina cultas"
            },
            {
                "verse": "Tingat ut exurges Chia ve terra genas."
            },
            {
                "verse": "Linque, age, flammares dybaphos, molticia linque"
            },
            {
                "verse": "Aurea, nec speciem fascibus ipsa tegas;"
            },
            {
                "verse": "I potius cultu pauper, formosior ut sis,"
            },
            {
                "verse": "Nec niveos gemnis ars sit obire sinus."
            },
            {
                "verse": "Sardonices pallasque viro segmentaque serves"
            },
            {
                "verse": "Teque sibi innumeris occule fusca togis;"
            },
            {
                "verse": "Mi solidas absint polymitta tegentia mammas"
            },
            {
                "verse": "Cumque maris grata serica merce rubri:"
            },
            {
                "verse": "Haec pia contiguus ne te spectaret ocellus"
            },
            {
                "verse": "Sors dedit, haec vati proiice iussa tuo."
            },
            {
                "verse": "Nuda places, mihi nuda redi: sic, aurea, sensus"
            },
            {
                "verse": "Coepisti, sic me nunc quoque, virgo, iuva."
            }
        ],
        [
            {
                "verse": "Aegra Serena iacet: procul hinc solatia, risus,"
            },
            {
                "verse": "Gaudia lascivis mixtaque verba iocis;"
            },
            {
                "verse": "Dulcis abi hinc, Eratho, dulcesque recedite versus,"
            },
            {
                "verse": "Quaeque puellari est cura adhibenda febri."
            },
            {
                "verse": "Improbe, quid niveas dominae, dolor improbe, mammas"
            },
            {
                "verse": "Sic rapis et tantum cor premit usque gelu?"
            },
            {
                "verse": "Lenis, io, miserae glaciem rape, Phoebe, puellae"
            },
            {
                "verse": "Innocuoque ictus extrahe corde truces."
            },
            {
                "verse": "Lusus in hac cantusque iacent, hanc optime vatum"
            },
            {
                "verse": "Dux refove, ut reliquum mox quoque surgat opus."
            }
        ]
    ]
}