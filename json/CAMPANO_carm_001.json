{
    "author": "Giannantonio Campano",
    "title": "carmina",
    "url": "http://www.poetiditalia.it/texts/CAMPANO|carm|001",
    "text": [
        [
            {
                "verse": "Bracci, quem niveae pares puellae"
            },
            {
                "verse": "Ceperunt laquei tenentque captum,"
            },
            {
                "verse": "Ambos una trahit manus catena"
            },
            {
                "verse": "Formosaeque sumus rapina dextrae."
            },
            {
                "verse": "Armis curo placeas, at ipse versu,"
            },
            {
                "verse": "Auro terga micant tibi, mihi atra"
            },
            {
                "verse": "Squalet sordidulo lacerna filo."
            },
            {
                "verse": "Et vultu capior tamen Dianae:"
            },
            {
                "verse": "O quantum est animi tuo poetae!"
            },
            {
                "verse": "Tu claros titulis refers parentes,"
            },
            {
                "verse": "Obscurum modicae genus Cavellae"
            },
            {
                "verse": "Nobis exiguis dedere tectis;"
            },
            {
                "verse": "Omni tu statuis loco trophaea"
            },
            {
                "verse": "Et toto celebres in orbe ludos:"
            },
            {
                "verse": "Fumosus vacua sub aede vates"
            },
            {
                "verse": "Vicinum metuo tremens decembrem,"
            },
            {
                "verse": "Nec raucoque foro deumque templis"
            },
            {
                "verse": "Campanum gelidae vident pruinae."
            },
            {
                "verse": "Clari militiae tuae triumphi"
            },
            {
                "verse": "Tyrrhenamque plagam sacramque Romam"
            },
            {
                "verse": "Complent, duro tetricae faves Dianae."
            },
            {
                "verse": "O duros animos, ferumque pectus !"
            },
            {
                "verse": "Quam tu nec precibus moves nec armis;"
            },
            {
                "verse": "Sed vincunt tenerae truces Camoenae."
            },
            {
                "verse": "Sint illae rigidis pares Sabinis"
            },
            {
                "verse": "Thermodontiacas secentque mammas,"
            },
            {
                "verse": "Laudari cupiunt tamen puellae."
            }
        ],
        [
            {
                "verse": "Fessus eram somnusque meos laxarat ocellos,"
            },
            {
                "verse": "Nocte polum, Stygias sole tenente vias."
            },
            {
                "verse": "Ecce puella, comis circum sua tempora sparsis,"
            },
            {
                "verse": "Ante meum visa est moesta. sedere thorum."
            },
            {
                "verse": "Attonitus subito mirantia lumina flexi:"
            },
            {
                "verse": "Occuluit vultus protinus illa suos."
            },
            {
                "verse": "Accedo propior, cupidus cognoscere quaenam"
            },
            {
                "verse": "Esset, et est nostra poene retecta manu."
            },
            {
                "verse": "Arctius at sese circum sua pallia volvit,"
            },
            {
                "verse": "Et turbata manus repulit illa meas."
            },
            {
                "verse": "Quid faciam? ignoro. Neque enim viro ferre licebat"
            },
            {
                "verse": "Nec mihi tunc animus, si licuisset, erat."
            },
            {
                "verse": "Inspicio totamque noto totamque pererro,"
            },
            {
                "verse": "Notitiam siqua cognita signa darent."
            },
            {
                "verse": "Deiectas vidique comas cultuque vacantes"
            },
            {
                "verse": "Natorum quales funere mater habet."
            },
            {
                "verse": "Interea exiguo suspiria murmure, sensi"
            },
            {
                "verse": "Paucaque, sed dubio prodita verba sono."
            },
            {
                "verse": "Interdum lachrymas digitis siccabat opertis,"
            },
            {
                "verse": "Heu mihi! nam de me signa querentis erant."
            },
            {
                "verse": "Protinus agnovi, mediam complexus, amantem"
            },
            {
                "verse": "Nec potui lachrymas ipse tenere meas."
            },
            {
                "verse": "Cumque loqui vellem tristesque exstinguere curas,"
            },
            {
                "verse": "Diriguit subito lingua retenta gelu."
            },
            {
                "verse": "Quid mihi tunc animi, gelidis cum Sylvia membris,"
            },
            {
                "verse": "Ante meos lapsa est exanimata pedes?"
            },
            {
                "verse": "Heu mihi! nam fuerant glacie stridentibus Euris"
            },
            {
                "verse": "Pectora et Alpina frigidiora nive."
            },
            {
                "verse": "Mox, ubi vitalis gelidae calor ossa recepit,"
            },
            {
                "verse": "Sustinuit vultus non tamen illa meos,"
            },
            {
                "verse": "Moesta sed assiduis singultibus ora replebat"
            },
            {
                "verse": "Et tenerae lachrymis immaduere genae."
            },
            {
                "verse": "Tunc ego me totum devovi et dira vocavi"
            },
            {
                "verse": "Sidera, tunc saeva morte perire fuit."
            },
            {
                "verse": "Nec cur ploraret misero mihi scire licebat,"
            },
            {
                "verse": "Ut qui nullius criminis auctor eram."
            },
            {
                "verse": "Fortius amplexus, vultus atque oscula iungo,"
            },
            {
                "verse": "Illa meas lachrymas ebibit, ipse suas."
            },
            {
                "verse": "\"Me miserum, cur me perdis, mea Sylvia? - dixi -"
            },
            {
                "verse": "Cur vultum averso defugis ore meum?"
            },
            {
                "verse": "Ille ego sum qui te teneris dilexit ab annis,"
            },
            {
                "verse": "Ille ego sum primus quem tibi iunxit amor."
            },
            {
                "verse": "Parce, precor lachrymis incendere. Lucida testor"
            },
            {
                "verse": "Sidera, quo doleas criminis esse nihil."
            },
            {
                "verse": "Specta, inquam, vatemque tuum, tua gaudia serva,"
            },
            {
                "verse": "Seu dolor hic animo, seu cadat ira, precor\". -"
            },
            {
                "verse": "Nomine sic vatis lachrymae fluxere per oras"
            },
            {
                "verse": "Phoebus ut hybernam de nive stillat aquam."
            },
            {
                "verse": "Inter mille tamen suspiria faucibus hiscens:"
            },
            {
                "verse": "\"Certe olim vates tu meus - inquit - eras\". -"
            },
            {
                "verse": "Tunc ego me primum agnovi sensique nocentem,"
            },
            {
                "verse": "Haesit et in toto protinus ore rubor."
            },
            {
                "verse": "Heu mihi! quam vellem nullas vidisse Camoenas"
            },
            {
                "verse": "Nullaque Apollineae fila canora lyrae!"
            },
            {
                "verse": "Pieridasque deas totumque Helicona perosus,"
            },
            {
                "verse": "Quae lachrymis dominae causa fuere meae,"
            },
            {
                "verse": "Inter mille preces iurataque numina, coepi"
            },
            {
                "verse": "Sic, illa nil me iam fugiente, loqui:"
            },
            {
                "verse": "\"Coelestesque deos aeternaque sidera testor"
            },
            {
                "verse": "Charaque defunctos nomina testor avos,"
            },
            {
                "verse": "Nil mihi commissum et nostrum sine crimine amorem"
            },
            {
                "verse": "Semper ad hunc pure continuasse diem."
            },
            {
                "verse": "Ante lapis fruges tellusque alet arida pisces,"
            },
            {
                "verse": "Ante ferent ignes aequora, Phoebus aquas,"
            },
            {
                "verse": "Ex animo quam tu possis discedere nostro,"
            },
            {
                "verse": "Et fiam dominae non memor ipse meae."
            },
            {
                "verse": "Sidera te et nullas unquam mutanda per artes,"
            },
            {
                "verse": "Ne dubita; nobis fata dedere deam."
            },
            {
                "verse": "Fata dedere, datos ipsi succendimus ignes,"
            },
            {
                "verse": "Nunc rogus est, tepidus qui fuit ante cinis."
            },
            {
                "verse": "At, si qua nostra coeci peccavimus arte,"
            },
            {
                "verse": "Auctore invito, crimine culpa caret."
            },
            {
                "verse": "Quod mea tam vigili studio cecinere Dianam"
            },
            {
                "verse": "Carmina, non ullus (crede) coegit amor."
            },
            {
                "verse": "Stant iurata semel, nullo violanda furore"
            },
            {
                "verse": "Pectora, quae flammis incaluere tuis."
            },
            {
                "verse": "Quae tamen impulerit causam fortasse requires,"
            },
            {
                "verse": "Curve meo coepta est ore Diana cani;"
            },
            {
                "verse": "Forsitan et quae sit, neque enim potes omnia scire,"
            },
            {
                "verse": "Diversa multum nata puella plaga."
            },
            {
                "verse": "Te placido genuit mitis Campania coelo,"
            },
            {
                "verse": "Fert ubi purpureas horrida bruma rosas:"
            },
            {
                "verse": "Hanc Perusina tenet gelido sub sidere tellus,"
            },
            {
                "verse": "Volvit arenosas hic ubi Tibris aquas."
            },
            {
                "verse": "Cuncta tibi referam, lachrymas modo siste madentes,"
            },
            {
                "verse": "Et paulum vultus intueare meos\". -"
            },
            {
                "verse": "Paruit et sese cupidas reiecit in ulnas,"
            },
            {
                "verse": "Inque meas totam se dedit illa manus."
            },
            {
                "verse": "Tunc ego me felix superisque beatior ipsis"
            },
            {
                "verse": "Sensi vel magni sceptra tenere Iovis."
            },
            {
                "verse": "Ante sed ut loquerer, centum tamen oscula carpsi"
            },
            {
                "verse": "Illaque nunc oculis, nunc rapiendo genis;"
            },
            {
                "verse": "Incipio: \"Varios longum, mea Sylvia, casus"
            },
            {
                "verse": "Dicere, Tyrrhena sum quibus actus humo."
            },
            {
                "verse": "Sic ubi fata novas dederunt me quaerere sedes,"
            },
            {
                "verse": "Infelix patrios deseruique lares,"
            },
            {
                "verse": "Tuscia, iactatum per mille pericula, cepit"
            },
            {
                "verse": "Et placidas sors me compulit ire Senas."
            },
            {
                "verse": "Tunc ego me, nulla rursus surgente procella,"
            },
            {
                "verse": "Credideram portus applicuisse meos."
            },
            {
                "verse": "Sed nova tempestas felicibus obvia gestis"
            },
            {
                "verse": "Repulit in tumidum nautica vela fretum."
            },
            {
                "verse": "Belliger Alphonsus, spoliis insignis opimis,"
            },
            {
                "verse": "Magna gerit terra proelia, magna mari."
            },
            {
                "verse": "Protinus attonitos bello petit asper Hetruscos:"
            },
            {
                "verse": "Tyrrhenas Siculi depopulantur opes."
            },
            {
                "verse": "Arma sonant, vici passim capiuntur et urbes"
            },
            {
                "verse": "Accipiuntque novi flammea signa ducis."
            },
            {
                "verse": "Oppida dira fames, exhausta furentibus armis,"
            },
            {
                "verse": "Insolito cogit subdere colla iugo."
            },
            {
                "verse": "Quid facerem, ad pacem securaque ad otia natus?"
            },
            {
                "verse": "Bella insueta mihi terre coactus eram."
            },
            {
                "verse": "Haec ego curo fugerem, discrimina plura subivi"
            },
            {
                "verse": "Poeneque sum tristi perditus ipse fuga."
            },
            {
                "verse": "Est locus obscura penitus convalle repostus:"
            },
            {
                "verse": "Nomen ob effectus Orcea vallis habet;"
            },
            {
                "verse": "Stantque duo montes coelumque cacumine tangunt,"
            },
            {
                "verse": "Imus et angustis faucibus Orcus hians."
            },
            {
                "verse": "Hic me, sorte mala fugientem et tuta petentem,"
            },
            {
                "verse": "Hostiles paene corripuere manus."
            },
            {
                "verse": "Fraxinea egressi nudis mucronibus umbra,"
            },
            {
                "verse": "Intentant lateri spicula dira meo."
            },
            {
                "verse": "Tunc me per saltus perque invia lustra ferarum,"
            },
            {
                "verse": "Praecipiti memini disiluisse fuga."
            },
            {
                "verse": "Abdita sic leporem per prata virentia euntem"
            },
            {
                "verse": "Latratu invadit turba cruenta canum;"
            },
            {
                "verse": "Hic a fronte obstat, premit ille fugacia terga,"
            },
            {
                "verse": "In latebras ne qua suffugere ille queat."
            },
            {
                "verse": "Heu quoties haesura meo fera spicula tergo"
            },
            {
                "verse": "Abrupta metuens praecipitabar humo!"
            },
            {
                "verse": "Quo minus illa tamen nostros adiere lacertos,"
            },
            {
                "verse": "Roboribus saepe est sylva morata suis."
            },
            {
                "verse": "Sentibus hirsutis fugientia crura notatus,"
            },
            {
                "verse": "Vix atrum egredior, hoste premente, nemus."
            },
            {
                "verse": "Nudus ut evasi (nam quae iumenta vehebant,"
            },
            {
                "verse": "Hostibus, heu miserum, praeda fuere meis)"
            },
            {
                "verse": "Destituor, nunquam visa regione pererrans;"
            },
            {
                "verse": "Cura sed amissi maxima fratris erat."
            },
            {
                "verse": "Hunc ego credideram, fatis peioribus actum,"
            },
            {
                "verse": "Hostili caesum procubuisse manu:"
            },
            {
                "verse": "Dissecuique genas obtusaque pectora planxi,"
            },
            {
                "verse": "Sylva meo late crebuit icta sono."
            },
            {
                "verse": "Mox tamen ut reducem montano e culmine vidi"
            },
            {
                "verse": "Quaerere me attonito per nemora alta gradu,"
            },
            {
                "verse": "Laetitia exortae lachrymae; simul ipse cucurri,"
            },
            {
                "verse": "Et simul: \"Huc -dixi- me, pie frater, adi."
            },
            {
                "verse": "Quae mihi nunc eademque tibi fortuna pepercit,"
            },
            {
                "verse": "Eque uno erepti nunc sumus igne duo."
            },
            {
                "verse": "Cetera, quae nobis vitam servavit, ademit:"
            },
            {
                "verse": "Utque vides, ambo, corpora nuda sumus."
            },
            {
                "verse": "Sit licet et tulerit, potuit quoque tollere casus,"
            },
            {
                "verse": "Fortunam fuerint quaeque secuta suam."
            },
            {
                "verse": "Una tamen virtus, nullis tollenda periclis,"
            },
            {
                "verse": "Destitui nostrum non patietur iter:"
            },
            {
                "verse": "Solaque nos terra, nos haec comitabitur unda,"
            },
            {
                "verse": "Nec tantis faciet succubuisse malis."
            },
            {
                "verse": "Ergo quo nos fata vocant, quo sidera, eamus:"
            },
            {
                "verse": "Dent modo di nostrae vela secunda rati\"."
            },
            {
                "verse": "Protinus amplexi, lachrymis indulsimus ambo,"
            },
            {
                "verse": "Et tandem ignota coepimus ire via."
            },
            {
                "verse": "Interea Oceani Phoebus properabat ad undas,"
            },
            {
                "verse": "Et vaga nocturnos Luna ciebat equos;"
            },
            {
                "verse": "Per sylvas ferimur per opacaque lustra ferarum,"
            },
            {
                "verse": "Exululant rapidi nocte silente lupi."
            },
            {
                "verse": "Plenaque nocturni veniunt simulacra timoris,"
            },
            {
                "verse": "Et gelidae aspectu diriguere comae."
            },
            {
                "verse": "Mox, ubi surgentem nitidus fert Lucifer axem,"
            },
            {
                "verse": "Et dubio apparent sidera rara polo,"
            },
            {
                "verse": "Errantes noctu nemorum dimittimus umbras,"
            },
            {
                "verse": "Et ferimur pulso per loca tuta metu."
            },
            {
                "verse": "Cumque tot essemus variis erroribus acti,"
            },
            {
                "verse": "Errorum metas urbs, Perusina dedit."
            },
            {
                "verse": "Hic mea iactatae subsederat anchora puppis"
            },
            {
                "verse": "Fixa, nec horrenti discutienda Noto."
            },
            {
                "verse": "Est domus illustris Balionia sanguine avorum"
            },
            {
                "verse": "E qua magnanimi mille fuere duces;"
            },
            {
                "verse": "Hi nobis patriique Lares sanctique Penates,"
            },
            {
                "verse": "Haec mea post illam tecta fuere fugam."
            },
            {
                "verse": "Ter pater Arctoum Phoebus pervenit ad axem,"
            },
            {
                "verse": "Terque iterum Australi constitit ille polo."
            },
            {
                "verse": "Huc quoque venit Amor, caeco metuendus ab igni,"
            },
            {
                "verse": "Iactaque sunt media flammea tela domo."
            },
            {
                "verse": "Vidi ego discussas alis ardere favillas,"
            },
            {
                "verse": "Lucere ardenti tecta corusca face;"
            },
            {
                "verse": "Qui, licet edoctus contemnere fulmina Amoris,"
            },
            {
                "verse": "Pertimui, nec se sustinuere pedes."
            },
            {
                "verse": "Protinus ardenti collectam ex igne sagittam"
            },
            {
                "verse": "Ut solet incerta dispulit ille manu."
            },
            {
                "verse": "Braccius a laeva teneri securus Amoris,"
            },
            {
                "verse": "Incauti excepit spicula saeva dei."
            },
            {
                "verse": "Ingemuit tacitum subter praecordia vulnus,"
            },
            {
                "verse": "Et miser in gelida concidit ictus humo;"
            },
            {
                "verse": "Sed neque quod cerni posset modo vulnus habebat,"
            },
            {
                "verse": "E duro mollis milite factus amans."
            },
            {
                "verse": "Incaluit visa, tamquam pix igne, Diana"
            },
            {
                "verse": "Vincla diu passus non replicanda dei."
            },
            {
                "verse": "Saepe novam cupidus segetem praecidit arator,"
            },
            {
                "verse": "Presseruntque avidi turbida musta pedes;"
            },
            {
                "verse": "Aestuat ille tamen siccasque imitatus aristas,"
            },
            {
                "verse": "Carpitur ut flammas exagitante Noto."
            },
            {
                "verse": "Mille dedit ludos: vidit certamina Roma,"
            },
            {
                "verse": "Qualia sunt ductu gesta, Quirine, tuo."
            },
            {
                "verse": "Innumeros vidit tellus Perusina triumphos,"
            },
            {
                "verse": "Ipsaque spectatrix saepe Diana fuit."
            },
            {
                "verse": "Omnia praestiterat, fidos imitatus amantes,"
            },
            {
                "verse": "Et voluit domina saepe vetante mori."
            },
            {
                "verse": "Maxima restabant tantarum munera rerum,"
            },
            {
                "verse": "Ut dominae faceret nomina clara suae."
            },
            {
                "verse": "Hoc neque muneribus poterat praestare nec auro,"
            },
            {
                "verse": "Non si flaventis littora opaca Tagi."
            },
            {
                "verse": "Munera cum gemmis ipsi labuntur ut anni,"
            },
            {
                "verse": "Ad finemque ruunt quaelibet orta suum."
            },
            {
                "verse": "Temporibus fragiles et longo carpimur aevo,"
            },
            {
                "verse": "Paulatimque cito radimur axe poli."
            },
            {
                "verse": "Cumque tot aspicias latis regionibus urbes,"
            },
            {
                "verse": "Totque per ingentes oppida sparsa plagas,"
            },
            {
                "verse": "Cuncta ruent. Sic Troia stetit, sic alta Corinthus:"
            },
            {
                "verse": "Pascit sulcantes utraque terra boves."
            },
            {
                "verse": "Dic mihi nunc Cumae placidoque ubi littore Baiae?"
            },
            {
                "verse": "Alta, si nescis, sorpta premuntur aqua."
            },
            {
                "verse": "Labitur heu ipsa aetas, nullo reparabilis auro"
            },
            {
                "verse": "Multaque vix primo prodita flore cadunt."
            },
            {
                "verse": "Sic, neque divitiae vitam praestare perennem"
            },
            {
                "verse": "Lata nec immenso limite regna queunt."
            },
            {
                "verse": "Id soli possunt vates morituraque nunquam"
            },
            {
                "verse": "Carmina, non ipsi dissolvenda Iovi."
            },
            {
                "verse": "Haec non ignis edax, non ferrum aut alta vetustas"
            },
            {
                "verse": "Seraque posteritas obliterare potest."
            },
            {
                "verse": "Carmina radices latum sparsere per orbem,"
            },
            {
                "verse": "Ut nulla venti parte nocere queant."
            },
            {
                "verse": "Ante cadent alto coeli de culmine stellae,"
            },
            {
                "verse": "Exstinctus gelida Solque peribit aqua;"
            },
            {
                "verse": "Flumina decursum, fluctus prius aequora sistent,"
            },
            {
                "verse": "Decedent volucres aere, gramen humo;"
            },
            {
                "verse": "Cuncta prius mansura cadent, victura peribunt,"
            },
            {
                "verse": "Carmina quam possit carpere longa dies."
            },
            {
                "verse": "Maeonides quantum montes et flumina vivet,"
            },
            {
                "verse": "Aeacides vivent Dulichiusque duces."
            },
            {
                "verse": "Temporis hoc noster vivet Maro, vivet Alexis"
            },
            {
                "verse": "Ipseque cum sero tempore vivet honor."
            },
            {
                "verse": "Haec igitur reputans, alto correptus ab igne,"
            },
            {
                "verse": "Ad vatum tandem Braccius arma fugit."
            },
            {
                "verse": "Magna petis, Bracci, vereor ne pondere tanto"
            },
            {
                "verse": "Aut premar, aut humeris excutiatur onus."
            },
            {
                "verse": "Fert bene loricamque suam galeamque minantem,"
            },
            {
                "verse": "Miles, at alterius sustinet arma male."
            },
            {
                "verse": "Sic, ubi vel tenui pendent ingentia ramo"
            },
            {
                "verse": "Poma, suum mire sustinet arbor opus."
            },
            {
                "verse": "Non sua si nectas, curvatus pondere ramus,"
            },
            {
                "verse": "Subsidet, aut onere frangitur ille gravi."
            },
            {
                "verse": "Quid facerem? Durum, meritis quae plurima nobis"
            },
            {
                "verse": "Contulit, ingratus si reputabar, erat."
            },
            {
                "verse": "Durius hoc multo, promissum fallere munus,"
            },
            {
                "verse": "Inque una dominos re statuisse duos."
            },
            {
                "verse": "Iam devota tibi primis a floribus olim"
            },
            {
                "verse": "Ingenii seges est quantulacunque mei."
            },
            {
                "verse": "Di modo maturis infundant gramen aristis,"
            },
            {
                "verse": "Inque tuas laudes plenus acervus eat!"
            },
            {
                "verse": "Haec ego dum tacita repetens mente revolvo,"
            },
            {
                "verse": "Reieci cupidas illius usque preces."
            },
            {
                "verse": "Saepe \"Tuos -dixi-  possesne laedere amantes?"
            },
            {
                "verse": "Quando fuit factis laesa Diana tuis?"
            },
            {
                "verse": "Stat tibi pacta fides, stant iura veterrima secum;"
            },
            {
                "verse": "Ut tua chara tibi, sic mea chara mihi\"."
            },
            {
                "verse": "Risit et: \"Hoc\" inquit \"nulli praestabis amori,"
            },
            {
                "verse": "Detur et hoc nostrae munus amicitiae."
            },
            {
                "verse": "Non dominam offendes, sed iura tuebere amantum,"
            },
            {
                "verse": "Accedet factis optima causa tuis."
            },
            {
                "verse": "Ut qui conflictus auditaque proelia narrat,"
            },
            {
                "verse": "Si modo nil gessit, crimine liber erit;"
            },
            {
                "verse": "Non vetat illa tuum studium, non impedit artes,"
            },
            {
                "verse": "Vatibus accessas nec vetat ire vias."
            },
            {
                "verse": "Hoc cave ne studio veteres fallantur amores,"
            },
            {
                "verse": "Teque novo captum sentiat igne capi."
            },
            {
                "verse": "Cum Paris Andromaches formam praesente Lacaena,"
            },
            {
                "verse": "Laudaret, numquam tristior illa fuit."
            },
            {
                "verse": "Cum tamen Oenonem Phrygiae praeponeret Idae,"
            },
            {
                "verse": "Iratas Paridis iecit in ora manus."
            },
            {
                "verse": "Sic cibi, furtivum si non agitabis amorem,"
            },
            {
                "verse": "Ignoscet, nec te crimen habere feret\" ."
            },
            {
                "verse": "Motus eram, potui infelix ratione moveri,"
            },
            {
                "verse": "Officio visus deperiisse meo."
            },
            {
                "verse": "Cur miser instanti firma non voce negavi?"
            },
            {
                "verse": "Cur dederam faciles in sua vota manus?"
            },
            {
                "verse": "Quam poteram constare mihi, nec cedere blandis"
            },
            {
                "verse": "Vocibus! O certas in mea damna preces!"
            },
            {
                "verse": "Iam tunc incipiens laudes titulosque Dianae"
            },
            {
                "verse": "Scribere, sum visus displicuisse mihi."
            },
            {
                "verse": "Carmina proveniunt siccis manantia rivis,"
            },
            {
                "verse": "Ut quae non propriis fontibus orta, cadunt."
            },
            {
                "verse": "Cumque tuas canerem, dulcissima Sylvia, laudes"
            },
            {
                "verse": "Ingenio exibant flumina lata meo."
            },
            {
                "verse": "Sponte sua numeri, nil me cunctante, fluebant,"
            },
            {
                "verse": "Materia celeres exsuperante modos."
            },
            {
                "verse": "Nunc me nocturnusque labor curaeque diurnae,"
            },
            {
                "verse": "Nequicquam, vena deficiente, premunt."
            },
            {
                "verse": "Currimus huc illuc nullaque in parte moramur,"
            },
            {
                "verse": "Nimirum: invita scribimus ista manu."
            },
            {
                "verse": "Nam, neque amor tanti nobis est causa laboris,"
            },
            {
                "verse": "Nec vetus in carmen impetus ille venit."
            },
            {
                "verse": "Hoc tantum laetor, nil me peccasse volentem,"
            },
            {
                "verse": "Sed motum causa me magis esse bona."
            },
            {
                "verse": "Multa quidem potuere animos impellere nostros,"
            },
            {
                "verse": "Nec ratio officiis defuit apta meis;"
            },
            {
                "verse": "At culpam fateor nostris in versibus unam,"
            },
            {
                "verse": "Quod pudet, iniussu facta fuisse tuo."
            },
            {
                "verse": "Non bene promisso quemquam fraudamus honore,"
            },
            {
                "verse": "Nec bene spectatas perdit arator opes."
            },
            {
                "verse": "Quae cibi debentur plenas metet altera fruges,"
            },
            {
                "verse": "Et leget audaci non sua poma manu."
            },
            {
                "verse": "Ah peream crimenque meum fera poena sequatur:"
            },
            {
                "verse": "Perfidiae, fateor, poena luenda mihi est."
            },
            {
                "verse": "Sed prius alta ruant alto curo sidera coelo,"
            },
            {
                "verse": "Et terram gelidi sorbeat unda maris,"
            },
            {
                "verse": "Quam quo laesa tuae est celeberrima fama iuventae"
            },
            {
                "verse": "Postera servatum saecula cernat opus."
            },
            {
                "verse": "Sed pereant versusque mei nomenque Dianae,"
            },
            {
                "verse": "Et flamma aut molli proiiciantur aqua. -"
            },
            {
                "verse": "Forte fuit propior flammis ardentibus ignis;"
            },
            {
                "verse": "Huc volui coeptum ponere stultus opus."
            },
            {
                "verse": "Illa manum tenuit tristemque coercuit iram:"
            },
            {
                "verse": "\"Dum modo non sit amor, perfice - dixit - opus\". -"
            },
            {
                "verse": "Est amor: esse tamen ne crederet illa, negavi,"
            },
            {
                "verse": "Sic dominam visus conciliasse meam."
            }
        ],
        [
            {
                "verse": "Non ego posco deos aurum gemmasque nitentes,"
            },
            {
                "verse": "Non mihi hyacinthi sardonicesque placent,"
            },
            {
                "verse": "Nec mea surgentis mens ambitiosa theatri"
            },
            {
                "verse": "Postulat elato stare superba gradu."
            },
            {
                "verse": "Non quoque magnorum palatia grandia regum"
            },
            {
                "verse": "Quaero, nec in niveis ire timendus equis."
            },
            {
                "verse": "Non valles, non arva graves reddentia acervos,"
            },
            {
                "verse": "Non oleam aut colles, pulcher Iacche, tuos."
            },
            {
                "verse": "Nec votis petitur cumulata pecunia nostris"
            },
            {
                "verse": "Quaeque vehunt nimias aurea vaga dapes."
            },
            {
                "verse": "Non gemmata togae duplici discrimina limbo"
            },
            {
                "verse": "Gallorum quales expoliere manus."
            },
            {
                "verse": "Ergo quid? Exiguum est, possum meruisse videri:"
            },
            {
                "verse": "Cui modicum satis est, hic ope dignus erit."
            },
            {
                "verse": "Respiciunt unam tantum mea vota puellam,"
            },
            {
                "verse": "Nec tamen hanc mecum semper habere velim."
            },
            {
                "verse": "Falsa loquor: vellem semper, sed non peto semper:"
            },
            {
                "verse": "Quisquis magna petit, iure repulsus abit."
            },
            {
                "verse": "Non est hoc coelum conscendere, non maris undas"
            },
            {
                "verse": "Colligere exiguae cortice velle nucis."
            },
            {
                "verse": "Quod cupimus multi potuere: miserrimus ille est"
            },
            {
                "verse": "Qui, quod habent omnes, solus habere nequit."
            },
            {
                "verse": "Curo tot ego video passim simul urbe vagantes,"
            },
            {
                "verse": "Cogito ubi et quicum nocte silente iacent,"
            },
            {
                "verse": "Cumque suas habeant omnis prope turba puellas,"
            },
            {
                "verse": "Cur mihi curo domina non licet esse mea?"
            }
        ],
        [
            {
                "verse": "Urbs olim pergrata meis iuvenilibus annis"
            },
            {
                "verse": "Dulcis et ante alias terra benigna, vale!"
            },
            {
                "verse": "Sis felix valeantque viri valeantque puellae"
            },
            {
                "verse": "Et quaecunque oculis nota fuere meis."
            },
            {
                "verse": "Salvaque belligeri tibi sint praesagia Martis;"
            },
            {
                "verse": "Campani superent quaelibet arma viri."
            },
            {
                "verse": "Vulturnusque tuus placida circumfluat unda,"
            },
            {
                "verse": "Praeteriens leni moenia longa sono!"
            },
            {
                "verse": "Tot iuga, tot circum labentia flumina montes,"
            },
            {
                "verse": "Iunctaque Tyrrheno littus et arva mari,"
            },
            {
                "verse": "Ausoniumque decus patriique valete Penates,"
            },
            {
                "verse": "Dulcis et ante alias terra benigna, vale!"
            },
            {
                "verse": "Aurea pomosae valeant arbusta Suessae;"
            },
            {
                "verse": "Curribus illa meis area prima fuit,"
            },
            {
                "verse": "Et Lyris et Gaurus et littora Minturnarum"
            },
            {
                "verse": "Raptaque ab Herculeo nympha Marica viro;"
            },
            {
                "verse": "Omnia curo cupiam montes et plana valere,"
            },
            {
                "verse": "Gallutii in primis moenia parva mei!"
            },
            {
                "verse": "Sunt illic modicae quae me genuere Cavellae,"
            },
            {
                "verse": "Parva, sed ingenio cognita rura meo."
            },
            {
                "verse": "Invideant quicunque velint et rustica ludant"
            },
            {
                "verse": "Nomina: dat mixtas sylva rosis violas."
            },
            {
                "verse": "Quaslibet agricolae foveant per consita plantas,"
            },
            {
                "verse": "Crescit deserta grandius arbor humo."
            },
            {
                "verse": "Curo primum aspexi patrias a littore sedes,"
            },
            {
                "verse": "Dulce mihi mentem nescio quid tetigit."
            },
            {
                "verse": "Subsiliunt animi ferimurque libentius ultro,"
            },
            {
                "verse": "Et celeres properant ad sua tecta pedes."
            },
            {
                "verse": "Nunc etiam genialis amor patriique Penates,"
            },
            {
                "verse": "Dulciter occulta conditione trahunt."
            },
            {
                "verse": "Ergo ego quid faciam? Sylvisne vagabor opacis"
            },
            {
                "verse": "Et referam praedam per nemora alta meam?"
            },
            {
                "verse": "Sylva parum tuta est; habitant sua numina sylvas,"
            },
            {
                "verse": "Saepeque per saltus ludere, Faune, soles."
            },
            {
                "verse": "Aequoreas forsan tuti sulcabimus undas?"
            },
            {
                "verse": "Sed ferus, heu quoties, Dorida cepit Amor!"
            },
            {
                "verse": "Neptunum Veneris (nec laedunt aequora flammas)"
            },
            {
                "verse": "Ignibus alcyones incaluisse ferunt."
            },
            {
                "verse": "Tum quoties Ithacus mediis incanduit undis!"
            },
            {
                "verse": "Et Venus insano creditur orta mari."
            },
            {
                "verse": "Aurea glandiferas utinam modo saecula quercus,"
            },
            {
                "verse": "Montanasque darent ossea coma dapes!"
            },
            {
                "verse": "Tunc vir securus nullos in coniuge moechos,"
            },
            {
                "verse": "Rivalem nullus tunc metuebat amans."
            },
            {
                "verse": "Fulva nec ingenuas flectebant aera puellas:"
            },
            {
                "verse": "Foemina tum magnas despiciebat opes."
            },
            {
                "verse": "Copia cuique auri, nemorum sub frondibus omnes,"
            },
            {
                "verse": "Carpebant avida pendula poma manu."
            },
            {
                "verse": "Nulla peregrinas mirata est foemina puppes,"
            },
            {
                "verse": "Tutaque tunc abies tutaque pinus erat."
            },
            {
                "verse": "Cinnama odoriferis nemo referebat ab Indis,"
            },
            {
                "verse": "Nec bibit Aonium succina lana crocum."
            },
            {
                "verse": "Idem tunc victus cunctis eademque supellex,"
            },
            {
                "verse": "Et thorus et vestis hospitiumque fuit."
            },
            {
                "verse": "Quae nunc labentes emittunt flumina lymphas,"
            },
            {
                "verse": "Dulcia stipatis mella tulere favis."
            },
            {
                "verse": "Cuncta ferebantur sub aperto animalia coelo,"
            },
            {
                "verse": "Aut nullae, aut tantum lustra fuere domus."
            },
            {
                "verse": "Nec Dive candebant montes, nec frigida siccas"
            },
            {
                "verse": "Arboribus frondes excutiebat hyems."
            },
            {
                "verse": "Ipsa etiam fruges tellus inculta ferebat,"
            },
            {
                "verse": "Nec seges in sulcos compulit ire boves."
            },
            {
                "verse": "Cerva - quis hoc credat? - rabido coniuncta leoni,"
            },
            {
                "verse": "Laesa Licaonio nec fuit agna lupo."
            },
            {
                "verse": "Rusticus illaesos spectans super ilice nidos,"
            },
            {
                "verse": "Implumes nunquam subripuisset aves."
            },
            {
                "verse": "Plurimus in tenui ludebat gurgite piscis,"
            },
            {
                "verse": "Nec tortos hami senserat ille dolos."
            },
            {
                "verse": "Urbibus aereae nec erant munimina turres,"
            },
            {
                "verse": "Nec fossa aut longa machina structa trabe."
            },
            {
                "verse": "Non tuba militibus signum, non ferrea vestis,"
            },
            {
                "verse": "Pungebat celeres nec grave calcar equos."
            },
            {
                "verse": "Unaque praeterea facies cultusque deorum,"
            },
            {
                "verse": "Nec coluit varios ille vel ille deos."
            },
            {
                "verse": "Agnaque pacandas nunquam cecidisset ad aras,"
            },
            {
                "verse": "Sed fuerant humili victima farra deo."
            },
            {
                "verse": "Idem erat imperium cunctis, non regibus urbes,"
            },
            {
                "verse": "Parva nec a dominis oppida pressa suis."
            },
            {
                "verse": "Nunc furor incubuit, rerum vesana cupido"
            },
            {
                "verse": "Praecipites agitat saeva per arma viros."
            },
            {
                "verse": "Tunc mea compositis passim lascivia rebus,"
            },
            {
                "verse": "Nec terra invidiam, nec timuisset aqua."
            },
            {
                "verse": "Quacunque in sylva, quacunque iacentibus herba,"
            },
            {
                "verse": "Haesisset gremio tuta puella meo."
            }
        ],
        [
            {
                "verse": "Quid sibi nutantes poscunt ante ostia currus?"
            },
            {
                "verse": "Anne parat quoquam nostra puella viam?"
            },
            {
                "verse": "Heu mihi, carpentum famulisque thorisque refertum"
            },
            {
                "verse": "Conspicor et pressos languida colla boves."
            },
            {
                "verse": "Et video hirsuto nigrum perone bubulcum:"
            },
            {
                "verse": "Signa peregrinae suspicor ista viae."
            },
            {
                "verse": "Rustice, vix domitos refer ad praesepia tauros,"
            },
            {
                "verse": "Ne premat insuetus dimaceretque labor."
            },
            {
                "verse": "Nuper enim, ut video, iunctis ad aratra iuvencis,"
            },
            {
                "verse": "Non satis hoc aptum, non leve pondus erit."
            },
            {
                "verse": "Aspice, ut inverso detractet pondera collo"
            },
            {
                "verse": "Alter et immensum sustinet alter onus."
            },
            {
                "verse": "Mense fere toto nequeant cibi condere sulcos,"
            },
            {
                "verse": "Saucia nec duro subdere colla iugo."
            },
            {
                "verse": "Adde quod haec longas abitura est sarcina terras:"
            },
            {
                "verse": "Utque ferant pondus, non patientur iter."
            },
            {
                "verse": "Et salebrosa via est, non his adeunda cothurnis,"
            },
            {
                "verse": "Diripient soleas aspera saxa tuas."
            },
            {
                "verse": "Quodque magis timeas, cecidere crepidine montes,"
            },
            {
                "verse": "Discutient celeres obvia saxa rotas."
            },
            {
                "verse": "Aspice ut exiguo flectat sua plaustra Bootes"
            },
            {
                "verse": "Limite: non longas praecipit ille vias."
            },
            {
                "verse": "Iupiter, ut fuerat mutatus imagine tauri,"
            },
            {
                "verse": "Littore Sydonio destitit esse bovem."
            },
            {
                "verse": "Parcere ut admoneat voluit deus ille iuvenco,"
            },
            {
                "verse": "Ostendens longum non fore bobus iter."
            },
            {
                "verse": "Hoc equus, hoc praestent sulcantes aequora naves,"
            },
            {
                "verse": "Immensas illis convenit ire vias."
            },
            {
                "verse": "Ferreus huic pes est aerataque rostra carinae,"
            },
            {
                "verse": "Tale nihil quo se bos tueatur habet."
            },
            {
                "verse": "Rustice, quo properas? Medio sol arduus orbe est;"
            },
            {
                "verse": "Defer anhelantes in sua tecta boves."
            },
            {
                "verse": "Non fontes, non rivus in hac, sed tristis arena,"
            },
            {
                "verse": "Saxaque tam longa pulverulenta via."
            },
            {
                "verse": "Arva nec invenies, sterilisque et inhospita tellus"
            },
            {
                "verse": "Arboreis etiam frondibus illa caret."
            },
            {
                "verse": "Vana loquor: properat, nec iam rationibus ullis"
            },
            {
                "verse": "Vincitur. O flectant rustica corda preces!"
            },
            {
                "verse": "Villice, siste boves, referetur gratia; nostrae"
            },
            {
                "verse": "Hoc, tu si nescis, axe vehuntur opes."
            },
            {
                "verse": "Sic tibi salva domus, sic sit tibi fertilis annus"
            },
            {
                "verse": "Et noceant tegeti fulmina nulla tuae!"
            },
            {
                "verse": "Alma Ceres laeto semper tibi floreat agro"
            },
            {
                "verse": "Et pingui crescat fertilis herba solo!"
            },
            {
                "verse": "Non Pliades Hyadesque graves, non imber aristas,"
            },
            {
                "verse": "Depopulet segetes nulla procella tuas!"
            },
            {
                "verse": "Non lupus errantem nemoroso colle iuvencum"
            },
            {
                "verse": "Mordeat, aut iunctos lurida musca boves!"
            },
            {
                "verse": "Nulla precor, frustra sum orantia verba locutus."
            },
            {
                "verse": "Non Capiunt humiles rustica corda preces."
            },
            {
                "verse": "Omine perge malo! Salva modo perge puella."
            },
            {
                "verse": "Tu saxo aut alta praecipiteris humo,"
            },
            {
                "verse": "Cancer ubi messis longam producit aristam,"
            },
            {
                "verse": "Grandine permixtas eiaculetur aquas!"
            },
            {
                "verse": "Semina grus herbamque pecus segetemque procella"
            },
            {
                "verse": "Obruat, et tegetem fiamma odiosa cremet!"
            },
            {
                "verse": "Fulminibus cadant quercus, cadat ulmus et ilex,"
            },
            {
                "verse": "Et viridi nequeas pascere fronde bovem!"
            },
            {
                "verse": "Hic quoque ponte cadat, furiali percitus oestro,"
            },
            {
                "verse": "Diripiantque canes tergus et exta lupi!"
            }
        ],
        [
            {
                "verse": "Quo propero, demens, aditu offensurus amicam?"
            },
            {
                "verse": "Exoptata odium gratia stulta parit."
            },
            {
                "verse": "Forsitan occulte tantum cupit illa iocari,"
            },
            {
                "verse": "Et secum lusus tectius ire meos."
            },
            {
                "verse": "Novi ego quam petulans, quam sit mea prona libido,"
            },
            {
                "verse": "Nec possum audaces abstinuisse manus."
            },
            {
                "verse": "Nullum et in amplexus moderamen, in oscula nullum,"
            },
            {
                "verse": "Nostraque sunt blando verba referta ioco."
            },
            {
                "verse": "Si prope discumbat, rimas inquirimus omnes,"
            },
            {
                "verse": "Admittant siqua pallia fixa manum."
            },
            {
                "verse": "Sin sedeo contra mensaque arcemur ab illa,"
            },
            {
                "verse": "Invenient aditum crura sub alta pedes."
            },
            {
                "verse": "O quoties digitos, cyathum praebente puella,"
            },
            {
                "verse": "Stringimus, et palmas subfricuisse iuvat!"
            },
            {
                "verse": "Sin manet illa procul, tenui suspiro susurro,"
            },
            {
                "verse": "Et faciunt avidas lumina moesta notas."
            },
            {
                "verse": "Advertent comites celandaque furta patebunt,"
            },
            {
                "verse": "Et fiet populi fabula noster amor."
            }
        ],
        [
            {
                "verse": "Aut ego mentis inops nec habent mea lumina visum,"
            },
            {
                "verse": "Aut non qualis heri Delius urget equos."
            },
            {
                "verse": "Compita, fana, lares, laquearia, moenia, turres,"
            },
            {
                "verse": "Nescio quo nunc sunt pallidiora modo."
            },
            {
                "verse": "Mox, ubi sublimi volui trabe ponere lumen,"
            },
            {
                "verse": "Luce quasi exstincta, languida lampas erat."
            },
            {
                "verse": "Ambustos purgo lychnos, renovatur olivum;"
            },
            {
                "verse": "Candida sed lychni lumina ferre negant."
            },
            {
                "verse": "Et patet et nullum recipit mea ianua solem,"
            },
            {
                "verse": "Et patet et nullum lata fenestra diem."
            },
            {
                "verse": "Nimirum: procul est aliamque illuminat oram"
            },
            {
                "verse": "Sol meus, in tenebris hic miser ipse vagor."
            },
            {
                "verse": "Ah, pereat, quisquis peregrinas quaerere terras"
            },
            {
                "verse": "Repperit et primum curribus egit iter."
            },
            {
                "verse": "Ille mihi infensas nimis ingeniosus ad artes,"
            },
            {
                "verse": "Utilius potuit non habuisse pedes."
            },
            {
                "verse": "Me miserum! Nullos capiunt mea lumina somnos,"
            },
            {
                "verse": "Iam longa didici pervigilare mora."
            },
            {
                "verse": "In latus evolvor, stratis pulvinus oberrat,"
            },
            {
                "verse": "Et nulla possum parte iacere thori."
            },
            {
                "verse": "Saepe pulex, altae res insidiosa quieti,"
            },
            {
                "verse": "Creditus est humeros sollicitasse meos."
            },
            {
                "verse": "Strata revolvebam, rugas intentus ad omnes."
            },
            {
                "verse": "Heu mihi! nam mordax non erat ille pulex."
            },
            {
                "verse": "Unus heri comitum media stetit obvius urbe,"
            },
            {
                "verse": "Cum peterem dominae tecta relicta meae."
            },
            {
                "verse": "Et: \"Quid - ait - morbi? Tristis cur pallor in ore est?"
            },
            {
                "verse": "Incolumis fueras et bene sanus heri\". -"
            },
            {
                "verse": "Mutat amor formam miserosque intercipit artus,"
            },
            {
                "verse": "Extenuans cura membra sepulta gravi."
            }
        ],
        [
            {
                "verse": "Tibri, triumphato quondam regnator in orbe,"
            },
            {
                "verse": "Ecce tuas iuvenes ante vagamur aquas."
            },
            {
                "verse": "Hic natat et celeres iactat sub brachia remos,"
            },
            {
                "verse": "Pectoreque adversam verberat udus aquam."
            },
            {
                "verse": "Ille cavo metuens corpus committere stagno,"
            },
            {
                "verse": "Littore et extrema non nisi rupe sedet."
            },
            {
                "verse": "Pars conto vestigat aquas, pars retia tendit,"
            },
            {
                "verse": "Sustinet hic hamos tortaque fila regit."
            },
            {
                "verse": "Solus ego molli iaceo miserabilis herba,"
            },
            {
                "verse": "Et dominae semper cogito facta meae."
            }
        ],
        [
            {
                "verse": "Nullane Campano requies debetur? An omnis"
            },
            {
                "verse": "Vita mihi turpi est dedita servitio?"
            },
            {
                "verse": "Arboribus Zephyri parcunt et fluctibus Euri,"
            },
            {
                "verse": "Aestas non semper, nec fera semper hyems."
            },
            {
                "verse": "Vidi ego caeruleis coelum squalescere nimbis,"
            },
            {
                "verse": "Et vidi roseos currere Solis equos."
            },
            {
                "verse": "Et modo cervices flectunt ad aratra iuvenci,"
            },
            {
                "verse": "Nunc iuga defuncti vomere summa petunt."
            },
            {
                "verse": "Miles equos, arcus et fortia tela remittit,"
            },
            {
                "verse": "Nec galea impexas opprimit usque comas."
            },
            {
                "verse": "Cuncta vices habuere suas, ego semper eandem"
            },
            {
                "verse": "Praecipiti infelix cardine verso rotam."
            }
        ],
        [
            {
                "verse": "Cur scribant tibi quaeris, Auriane,"
            },
            {
                "verse": "Qui sacras hedera subornant comas?"
            },
            {
                "verse": "Vivunt carmine pauperes poetae,"
            },
            {
                "verse": "Si nugas adimas, fame peribunt."
            },
            {
                "verse": "His mendacia sunt opes et aurum;"
            },
            {
                "verse": "His umbrae gelidae otiumque molle,"
            },
            {
                "verse": "Labentisque placent aquae lapilli."
            },
            {
                "verse": "Cum dent carmina, pallium rogabunt;"
            },
            {
                "verse": "Insanos facient, cibum rogabunt;"
            },
            {
                "verse": "Evellent oculos, togam rogabunt."
            },
            {
                "verse": "Nec credas sitientibus poetis:"
            },
            {
                "verse": "Dicunt omnia libere petuntque."
            },
            {
                "verse": "Fingunt quaeque volunt putantque palmam"
            },
            {
                "verse": "Mentiri bene gloriosiorem."
            }
        ],
        [
            {
                "verse": "Campanum tepido abditum cubili"
            },
            {
                "verse": "Lodicisque gravi globo involutum,"
            },
            {
                "verse": "Stertentemque sibi, sibi oscitantem,"
            },
            {
                "verse": "Curis explicitum negotiosis,"
            },
            {
                "verse": "Quid vexas strepitu sub aure semper,"
            },
            {
                "verse": "Inclamans querulo sono: \"Excita te?\""
            },
            {
                "verse": "Tum curo Aurora leves movet quadrigas,"
            },
            {
                "verse": "Et noctis lachrymis comaque Phoebes"
            },
            {
                "verse": "Stillatae teretes cadunt pruinae,"
            },
            {
                "verse": "Cum primos aperit Apollo crines,"
            },
            {
                "verse": "Et Pindum crocea ferit sagitta:"
            },
            {
                "verse": "Cum dulcis sopor et quies amicos"
            },
            {
                "verse": "Perfundens leniter iacentis artus"
            },
            {
                "verse": "Divis me faciunt beatiorem."
            },
            {
                "verse": "Aut ergo, Fabiane, dormienti"
            },
            {
                "verse": "Haereto comes implicatus arte"
            },
            {
                "verse": "Extensus geminis thoro lacertis"
            },
            {
                "verse": "Et curis simul omnibus fugatis,"
            },
            {
                "verse": "Aut tristes abigens procul querelas"
            },
            {
                "verse": "Campani solidos iuves triumphos."
            },
            {
                "verse": "Occlude illicet ostium catena"
            },
            {
                "verse": "Et rimas patulae impedi fenestrae"
            },
            {
                "verse": "Ne quid perpetuam excitet quietem;"
            },
            {
                "verse": "Pulvinum capiti refer decenter"
            },
            {
                "verse": "Apte ut subsideat; nec ulla tristem"
            },
            {
                "verse": "Admittant hyemem retecta membra,"
            },
            {
                "verse": "Sed totum tege culcitra iacentem;"
            },
            {
                "verse": "Si extendas etiam togam lupinam"
            },
            {
                "verse": "Aut vulpinam, erit hoc magis benignum."
            },
            {
                "verse": "Suspenso hinc abeas gradu nec ullus"
            },
            {
                "verse": "Irritet crepitus seram loquacem."
            },
            {
                "verse": "Hinc leni sonitu Iovem tonantem"
            },
            {
                "verse": "Et ventum pluviamque murmurosam"
            },
            {
                "verse": "Quae somnos faciant suaviores"
            },
            {
                "verse": "Optabis mihi; mox parabis ignem"
            },
            {
                "verse": "Et laetas epulas et acre spumans"
            },
            {
                "verse": "Auro ipso rutilantius Falernum,"
            },
            {
                "verse": "Tunc cum sol medios agit iugales"
            },
            {
                "verse": "Et totum irradiat repens Olympum."
            },
            {
                "verse": "Qui si huc accieris meam Dianam,"
            },
            {
                "verse": "Tunc cum somniculosa, crine nondum"
            },
            {
                "verse": "Collecto et dubios fricans ocellos,"
            },
            {
                "verse": "Rem multo facies benigniorem."
            },
            {
                "verse": "Nam statim veniet si eam vocaris,"
            },
            {
                "verse": "Si crebras referes revolutiones"
            },
            {
                "verse": "Et quanta feriat thorum sagitta"
            },
            {
                "verse": "Hellespontiaci furor tyranni."
            },
            {
                "verse": "Ergo vade citus, voca huc puellam."
            },
            {
                "verse": "Tunc, si quis erit parum modeste"
            },
            {
                "verse": "Qui me quaerat, abire eum iubeto;"
            },
            {
                "verse": "Dic non esse domi nec affuturum"
            },
            {
                "verse": "Hoc totum biduum et fuisse multos"
            },
            {
                "verse": "Qui me quaesierint profectum ad Umbros."
            },
            {
                "verse": "Hoc veri officium est amici opusque,"
            },
            {
                "verse": "Non aures crepitu ferire rauco"
            },
            {
                "verse": "Et vultu obstrepere horridum minaci."
            }
        ],
        [
            {
                "verse": "Ille tuus stella natus, Papiensis, iniqua,"
            },
            {
                "verse": "Campanus grandis nomine, parvus ope,"
            },
            {
                "verse": "Ille tibi de se quanto licet ore fatetur,"
            },
            {
                "verse": "Ante oculos nudans vulnera quaeque tuos."
            },
            {
                "verse": "Haec partim fortuna tulit curamque moratur,"
            },
            {
                "verse": "Partim multa tua facta fuere manu."
            },
            {
                "verse": "Ipse meam primus solvens e littore puppim,"
            },
            {
                "verse": "Depuleras cursus in maria alta meos."
            },
            {
                "verse": "Coniectum in fluctus dubios vastasque procellas,"
            },
            {
                "verse": "Heu miserum, mediis deseris aequoribus."
            },
            {
                "verse": "In medio pelago peregrinis deseror oris,"
            },
            {
                "verse": "Unde nec ut properem cerno, nec ut redeam."
            },
            {
                "verse": "Missus ad incultos Calabros, onagria regna,"
            },
            {
                "verse": "Arcadicis fiam tensior auriculis."
            },
            {
                "verse": "Atque illic utinam .liceat consistere! sed me"
            },
            {
                "verse": "Sanguineae extrudunt, Martia turba, manus."
            },
            {
                "verse": "Heu quanto utilius nobis meliusque fuisset,"
            },
            {
                "verse": "Intonsum premeret si mitra nulla caput!"
            },
            {
                "verse": "Quid nunc pendentes circum sacra tempora cristae"
            },
            {
                "verse": "Curvaque deflexo cuspide sceptra iuvant?"
            },
            {
                "verse": "Illic infelix Scythiae deserta videbor"
            },
            {
                "verse": "Inter et elingues vivere trogloditas."
            },
            {
                "verse": "Ambraciosque sinus Ioniaque aequora cernam,"
            },
            {
                "verse": "Scyllea forsan deperiturus aqua."
            },
            {
                "verse": "Dextra Tarentinos, ostendit laeva Sicanos,"
            },
            {
                "verse": "Littora Tyrrheno vix bene nota mari."
            },
            {
                "verse": "Scilicet in medio canibus succincta nefandis"
            },
            {
                "verse": "Evomit assiduas ore Charibdis aquas."
            },
            {
                "verse": "Non illo transire rates aut humidus Auster"
            },
            {
                "verse": "Aut Scythico veniens sustinet orbe Notus."
            },
            {
                "verse": "Sed, fac posse viam terrave marive patere"
            },
            {
                "verse": "Impediat longum nec ferus hostis iter:"
            },
            {
                "verse": "Ingenii sedes alta mei vel tota peribit,"
            },
            {
                "verse": "Vel vires certe supprimet illa suas."
            },
            {
                "verse": "Eoo rugosa venit de littore, sed fit"
            },
            {
                "verse": "Cantabrico sterilis carica in Oceano."
            },
            {
                "verse": "Non eadem tellus fert omnia: mel parit Hibla,"
            },
            {
                "verse": "Excrescit laetas Gargarus in segetes."
            },
            {
                "verse": "Dant Arabes casiam, Panchaia thura Sabei,"
            },
            {
                "verse": "Hebrus Bistoniis est memorandus equis."
            },
            {
                "verse": "Imbellis Syrus est mollisque ad praelia Phoenix,"
            },
            {
                "verse": "Sarmata finitimis acer Iapydibus."
            },
            {
                "verse": "Ingenia e coelo veniunt sublimia Thusco,"
            },
            {
                "verse": "Sed Calabro fecit languidiora solo."
            }
        ],
        [
            {
                "verse": "Iam Pius Eoos bellum moturus in hostes,"
            },
            {
                "verse": "Innumeris armat classibus Ionium."
            },
            {
                "verse": "At nos qui in Turcas quamquam procul ire iubemur,"
            },
            {
                "verse": "Sub tanto, stultos, quid piget ire duce?"
            },
            {
                "verse": "Ducimur ad bellum, non mittimur: aurea lunae"
            },
            {
                "verse": "Praecedunt nulla cornua victa manu."
            },
            {
                "verse": "Remigibus nostris dubia nec classe vehemur,"
            },
            {
                "verse": "Barbara Romanas iam stupet unda rates."
            },
            {
                "verse": "Tum mater vinci natum Victoria nolet:"
            },
            {
                "verse": "Ut nuper terra, sic modo vincet aquis."
            }
        ],
        [
            {
                "verse": "Linquo Tridentinas Alpes et Rhaetica saxa"
            },
            {
                "verse": "Nunquam oculis posthac aspicienda meis."
            },
            {
                "verse": "Accipe Campani, sterilis Germania, terga,"
            },
            {
                "verse": "Accipe nudatas, barbara terra, nates."
            },
            {
                "verse": "Ille dies iterum qui te mihi forte videndam"
            },
            {
                "verse": "Offeret, extremus sit mihi et ille dies."
            },
            {
                "verse": "Finibus Italiae primis exstinguar et illic"
            },
            {
                "verse": "Per Latium condant frigida saxa manes."
            },
            {
                "verse": "Dicentur Latia mihi verba novissima lingua"
            },
            {
                "verse": "Et Latio qui sim carmine saxa notent."
            },
            {
                "verse": "At pia si qua manus collectis ossibus urnam"
            },
            {
                "verse": "Erigat, accensa coniiciatve pira,"
            },
            {
                "verse": "Hoc precor, hoc caveat, ne pars vel quantula nostri"
            },
            {
                "verse": "Barbaricum tangat non bene lecta solum."
            }
        ]
    ]
}