{
    "author": "Fabio Barignani",
    "title": "Gigantomachia",
    "url": "http://www.poetiditalia.it/texts/BARIGNAN|giga|001",
    "text": [
        [],
        [
            {
                "verse": "Ausonii ducis arma cano totamque coactam"
            },
            {
                "verse": "Trinacriam in Martem, superum cum numine ductus"
            },
            {
                "verse": "Per mare velivolum Siculas pervenit ad oras,"
            },
            {
                "verse": "Quo tremefacta poli Titanum viribus astra"
            },
            {
                "verse": "Eriperet divosque omni obsidione levaret,"
            },
            {
                "verse": "Terrigenum dextra imposito cum cessit Olympo"
            },
            {
                "verse": "Aetna et sublimis iacuit sub vertice Pindi."
            },
            {
                "verse": "Dic mihi, Musa, Iovis proles castissima, regem"
            },
            {
                "verse": "Cur superum bello superosque lacessere divos"
            },
            {
                "verse": "Saevi terrigenae tantasque imponere moles"
            },
            {
                "verse": "Montibus et summum sunt ausi invadere caelum?"
            },
            {
                "verse": "Tanta sui generis tenuit fiducia! Tantae"
            },
            {
                "verse": "Urgebant immensa hominum tum pectora curae!"
            },
            {
                "verse": "Insula in Hesperium scopulis protenditur aequor"
            },
            {
                "verse": "Longa tribus, priscis Sicania dicta colonis."
            },
            {
                "verse": "Italiam spectat quondam et coniuncta Pelorus"
            },
            {
                "verse": "Arva sibi; in Libyam Lilybeia culmina tendunt"
            },
            {
                "verse": "Argolicosque, Pachyne, vident tua littora campos."
            },
            {
                "verse": "Insonat horrificis undans flamma Aetna ruinis,"
            },
            {
                "verse": "Viscera vulsa sibi liquefactaque saxa sub auras"
            },
            {
                "verse": "Cum gemitu glomerans fundoque exaestuat imo."
            },
            {
                "verse": "Nereis hic, Glauco aequoreo dilecta venenis"
            },
            {
                "verse": "Circaeisque infecta, cavas se iecit in undas."
            },
            {
                "verse": "Pube tenus virgo est, caudae postrema luporum"
            },
            {
                "verse": "Delphinumque atrique canes immania turpant"
            },
            {
                "verse": "Pectora. Tum fracta reboant ad littora voce"
            },
            {
                "verse": "Ora exsertantis navesque in caeca trahentis"
            },
            {
                "verse": "Saxa, canum rictus saevorumque ora luporum."
            },
            {
                "verse": "Servat adhuc morem antiquum male cauta Charybdis:"
            },
            {
                "verse": "Non contenta manu Alcidae, non territa poena"
            },
            {
                "verse": "Supplicioque gravi, septem alto vortice fluctus"
            },
            {
                "verse": "Sorbet in abruptum, totidem mox saeva cavernis"
            },
            {
                "verse": "Erigit in caelum et rorantia verberat unda"
            },
            {
                "verse": "Sidera cum strepitu rauco exsultatque furitque"
            },
            {
                "verse": "Effervetque vadis atque aestu miscet arenas."
            },
            {
                "verse": "Scrupea, nigra fuit vastoque immanis hiatu"
            },
            {
                "verse": "Spelunca et tantum sub terras acta Cydonis"
            },
            {
                "verse": "Quantum arcus latos telum portendit in agros."
            },
            {
                "verse": "Hic in disiectis, convulsis atque ruina,"
            },
            {
                "verse": "Rupibus exhalant curvatos mille recessus"
            },
            {
                "verse": "Mille aliae. Saevi fuerant haec antra Typhoei"
            },
            {
                "verse": "Soleque inaccessae sedes, qui pectora postquam"
            },
            {
                "verse": "Materna subduxit humo, sibi mille petivit"
            },
            {
                "verse": "Horrendos socios, fecundam solvit et alvum"
            },
            {
                "verse": "Terra parens. Voti tum compos factus, in omnes"
            },
            {
                "verse": "Imperium tenuit. Coniux data Achidia natum"
            },
            {
                "verse": "Anthropophagum imo quondam est enixa sub antro."
            },
            {
                "verse": "Uxores aliis eosdem, nec iam minor illis"
            },
            {
                "verse": "Vis rabiesque viget: popularant proxima rura,"
            },
            {
                "verse": "Vastarant urbes; homines cum forte necarant,"
            },
            {
                "verse": "Semineces rabidis mandebant dentibus artus."
            },
            {
                "verse": "Nunc resupinus humi nigroque inglorius antro"
            },
            {
                "verse": "Ille iacet saniem eructans horrendaque volvit"
            },
            {
                "verse": "Membra; per assuetos saevit nunc milite campos."
            },
            {
                "verse": "Illi indignantes per saxa sonantia late"
            },
            {
                "verse": "Cum clamore ruunt magno et vestigia firmant"
            },
            {
                "verse": "Obtruncae pinus ac coniferae cyparissi."
            },
            {
                "verse": "Exercent varias artes: hi rapta colonis"
            },
            {
                "verse": "Olim armenta altos per montes atque perustum"
            },
            {
                "verse": "Ardentis cervicis onus qua degravat Aetna"
            },
            {
                "verse": "Ducunt et lustrant amnes et montis aprici"
            },
            {
                "verse": "Culmina. Solamen de collo fistula pendet"
            },
            {
                "verse": "Senseruntque cavae pastoria sibila valles."
            },
            {
                "verse": "Est data cura aliis natos educere saxis,"
            },
            {
                "verse": "Instruere ad vires artesque docere paternas,"
            },
            {
                "verse": "Ut patriis hilares possint inolescere in armis."
            },
            {
                "verse": "Hi procul immunes pendent de rupe, sed herbae"
            },
            {
                "verse": "Cum siccam perferre sitim Phoeboque gravari"
            },
            {
                "verse": "Incipiunt torrensque ardentes Syrius Indos"
            },
            {
                "verse": "Fauce premit radiis tepefactaque flumina fumant,"
            },
            {
                "verse": "Regem ipsi exportant humeris ut Medus Hydaspes,"
            },
            {
                "verse": "Lydia, Pellaei et gens fortunata Canopi"
            },
            {
                "verse": "Atque ferunt venerabile onus; tum saxa relinquunt,"
            },
            {
                "verse": "Irrumpunt nemori et virgulta sonantia silvis"
            },
            {
                "verse": "Concedunt pedibus. Strepitu intonuere profundae"
            },
            {
                "verse": "Valles ac veluti irati de carcere venti"
            },
            {
                "verse": "Aeolio incubuere mari totusque remugit"
            },
            {
                "verse": "Pontus et aequoreo lambit Titania fluctu"
            },
            {
                "verse": "Sidera: tunc rapidi perflant freta longa salemque"
            },
            {
                "verse": "Sede cient ima, madido fundoque revolvunt."
            },
            {
                "verse": "Sic, ubi fusa cohors campos obsedit apertos,"
            },
            {
                "verse": "Diducunt sese saltusque indagine cingunt."
            },
            {
                "verse": "Hinc illinc fugere auritos e montibus altis"
            },
            {
                "verse": "Conspiceres lepores, agiles hic agmina cervos"
            },
            {
                "verse": "Pulverulenta fuga glomerare et nubila toto"
            },
            {
                "verse": "Involitare polo tenebrasque insurgere campis."
            },
            {
                "verse": "Dissultat perculsa Echo atque ad littora voces"
            },
            {
                "verse": "Intonsi volvunt colles missasque remittunt"
            },
            {
                "verse": "Inclusae valles, tremefactae vertice toto"
            },
            {
                "verse": "Concutiunt silvae frondes nutuque comarum."
            },
            {
                "verse": "Nulla sit humanae prorsus cum copia linguae,"
            },
            {
                "verse": "Incipiunt seras passim ingeminare querelas."
            },
            {
                "verse": "Naturae haud prosunt artes, non viribus ullis"
            },
            {
                "verse": "Nec celeri vitant Titanum vulnera cursu."
            },
            {
                "verse": "Inde ubi Phoebus, equis terras emensus anhelis,"
            },
            {
                "verse": "Tinxit aqua Oceani lucem, sub saxa reverti,"
            },
            {
                "verse": "Antra, domus sanie horrentes atroque natantes"
            },
            {
                "verse": "Sanguine; tunc adstant laeti montesque ferarum"
            },
            {
                "verse": "Ad saxum frangunt et adhuc spirantia membra"
            },
            {
                "verse": "Dentibus illaniant; expleti corpore toto"
            },
            {
                "verse": "Sanguineam oppetiunt terram vinoque sepultos"
            },
            {
                "verse": "Vix antra accipiunt immensa. Hic corpore somnum"
            },
            {
                "verse": "Eiectant vasto, fluitant per labra cruenta"
            },
            {
                "verse": "Cum tabo frusta et gelido concreta cruore"
            },
            {
                "verse": "Barba riget, currunt perplexa per ora capilli."
            },
            {
                "verse": "Sed cum clara polum, roseis subvecta quadrigis,"
            },
            {
                "verse": "Aurora illustrat, confestim littora complent"
            },
            {
                "verse": "An ullas videant puppes: nam sola voluptas"
            },
            {
                "verse": "Est mactare homines. Siculo dein littore passi,"
            },
            {
                "verse": "Ad solitas redeunt artes rursusque supinos"
            },
            {
                "verse": "Exsuperant colles saltusque ferasque fatigant."
            },
            {
                "verse": "Assiduus quoque reginam per frondea rura"
            },
            {
                "verse": "Exercet sub sole labor, quae maxima regi est"
            },
            {
                "verse": "Et soror et coniunx partuque est edita eodem."
            },
            {
                "verse": "Irruit in silvas saeva et vocat agmina secum"
            },
            {
                "verse": "Trinacridum praeda exsultans ac caede ferarum."
            },
            {
                "verse": "Regia progenies septenos ordine solis"
            },
            {
                "verse": "Viderat anfractus nec corpore grandior alter"
            },
            {
                "verse": "Anguipedum fuerat iamque arduus ardua collo"
            },
            {
                "verse": "Sidera pulsabat, iam viribus ille parentem"
            },
            {
                "verse": "Aequans fulmineis horrendum saepe lacertis"
            },
            {
                "verse": "Ornos aut celsi tollens capita aspera montis"
            },
            {
                "verse": "Vibrabat per inane humerum nec dena tegebant"
            },
            {
                "verse": "Tegmina aprum squamis setisque innexa cruentis."
            },
            {
                "verse": "Heu, quanta se mole movet quantusque sub antro"
            },
            {
                "verse": "Intonat et vacuum convolvit lumine pectus"
            },
            {
                "verse": "Seque suumque patrem rerumque hominumque potentem,"
            },
            {
                "verse": "Nullos esse deos credit, totam sibi terram"
            },
            {
                "verse": "Parere et quid sint radii, quid lumina Phoebi,"
            },
            {
                "verse": "Quid Phoebe, quid sint errantia sidera caeli,"
            },
            {
                "verse": "Quid caelum ignorat: sibi ducit cuncta creata."
            },
            {
                "verse": "Nullum alium pendit, sed cunctos temnit et odit,"
            },
            {
                "verse": "Si deturque, necet. Iusto discrimine cursum"
            },
            {
                "verse": "Ducebat medium Titan, cum protinus ira"
            },
            {
                "verse": "Insanus genitorem adiit torvoque repente"
            },
            {
                "verse": "Lumine conclamans calefacto haec pectore tandem"
            },
            {
                "verse": "Verba dedit: \"Magnum nostri tibi dedecus, ecce,"
            },
            {
                "verse": "Imperii refero, genitor, quod nuper in aure"
            },
            {
                "verse": "Deposui: nostrae nimirum iurgia gentis."
            },
            {
                "verse": "Interimens ego nunc hominem, cum murmure sensi"
            },
            {
                "verse": "Implorare Iovem. 'Quisnam est hic Iuppiter, inquam,"
            },
            {
                "verse": "Dic mihi'. Tunc ille: 'Est hic deus, imperat astris"
            },
            {
                "verse": "Mortalesque regit'. Dixi clamore tremendo:"
            },
            {
                "verse": "'Ille iuvet miserum, miserum te Iuppiter iste"
            },
            {
                "verse": "Eripiat mihi, nunc genitor sit Iuppiter'. Ille:"
            },
            {
                "verse": "'Est deus, ille deus quo nullus grandior exstat'."
            },
            {
                "verse": "Tunc manibus trepidum laceravi; tunc mea sensit"
            },
            {
                "verse": "Verbera, tunc tremulos consumpsi dentibus artus."
            },
            {
                "verse": "Nunc age, quid caelum est, quisnamne est Iuppiter iste?"
            },
            {
                "verse": "Sed, quicumque fuit, statui tentare queatne"
            },
            {
                "verse": "Viribus hic obstare meis. Nam vivere nullum"
            },
            {
                "verse": "Posse puto, qui te imperio vel milite vincat\"."
            },
            {
                "verse": "Iamque patri saevus furiis exarserat atro"
            },
            {
                "verse": "Felle dolor; mora nulla fero, statim improbus arma,"
            },
            {
                "verse": "Arma amens fremit, arma antro saxoque requirit."
            },
            {
                "verse": "Saevit amor ferri, scelerata insania saevit,"
            },
            {
                "verse": "Ingemit ardentique irarum fluctuat aestu"
            },
            {
                "verse": "Infrendensque gravisque omnes populumque senatumque"
            },
            {
                "verse": "Evocat. Ecce ruit latebroso pumice turba."
            },
            {
                "verse": "Hic monte armatus, pinu hic, hic ilice dura,"
            },
            {
                "verse": "Concilium horrendum, ad saevi penetralia regis"
            },
            {
                "verse": "Cuncti adeunt regem, qui post suspiria multa"
            },
            {
                "verse": "His tandem graviter verba indignantia prompsit:"
            },
            {
                "verse": "\"Num vestras, socii, nunc ivit fama per aures,"
            },
            {
                "verse": "Nescio quem regnare Iovem, qui hunc aera magnum"
            },
            {
                "verse": "(Sic perhibent) regit? Ah facinus quod tanta potestas"
            },
            {
                "verse": "Sit data parvo isti. Mihi, qui sum corpore tanto,"
            },
            {
                "verse": "Viribus invictis, non sunt haec iura regendi."
            },
            {
                "verse": "Hactenus haud factum nobis innotuit omne:"
            },
            {
                "verse": "Mirabar caelum et mecum sic ipse fruebar"
            },
            {
                "verse": "Arridens plaudensque mihi, mirabar et imbre"
            },
            {
                "verse": "Cur non semper humus maduisset; at humida quaedam"
            },
            {
                "verse": "Nubila nunc surgunt, nunc est clarissimus aer."
            },
            {
                "verse": "Sed pulchra, o socii, mihi nunc atque apta libido"
            },
            {
                "verse": "Incessit montes imponere montibus, alta"
            },
            {
                "verse": "Adglomerare iugis iuga et huic ascendere caelo,"
            },
            {
                "verse": "Ut videam, experiar quisnam sit Iuppiter. Illas"
            },
            {
                "verse": "Cum teneam sedes, primum hunc a fronte prehensum"
            },
            {
                "verse": "Praecipitem summo volvam per nubila caelo."
            },
            {
                "verse": "Ipse subibo humeris vestem, quam perfidus iste"
            },
            {
                "verse": "Sustinet auratam sceptrumque tenere lubebit."
            },
            {
                "verse": "Si myrrha hunc mulcet mundus, me terra cruore"
            },
            {
                "verse": "Deliniet: nobis altaria sanguine fusa."
            },
            {
                "verse": "Verum aliis, quicumque Iovi regique nefando"
            },
            {
                "verse": "Auxilium tulerit, discerpam dentibus artus."
            },
            {
                "verse": "Quos ego... Sed nimium differtur temporis annis"
            },
            {
                "verse": "Excidioque Iovis, sed nunc mea numina totus"
            },
            {
                "verse": "Ut colat, ut servet mundus, veneretur honore,"
            },
            {
                "verse": "Astrigero descende polo, descende, profane"
            },
            {
                "verse": "(Nam iubeo et cogam), iam iam descende nec aula"
            },
            {
                "verse": "Tam celsa tua sceptra tene tibi, Iuppiter, inquam."
            },
            {
                "verse": "Cera aures obdis? Cur non te deicis inde"
            },
            {
                "verse": "Dum mea dextra tacet, dum vim non suscitat ira?"
            },
            {
                "verse": "In caelo regnas, numen tu te asseris, orbis"
            },
            {
                "verse": "Thura Sabaea cremat fumumque per aera spargit;"
            },
            {
                "verse": "Sic lenit; tu, tu interea dabis, improbe, dignas"
            },
            {
                "verse": "Sanguine et ipse tuo poenas: nam sanguine nostrae"
            },
            {
                "verse": "Irae mulcentur, caedes est summa voluptas."
            },
            {
                "verse": "Nunc, o grata cohors, vigeat quo gloria nostri"
            },
            {
                "verse": "Imperii semper, consuetas exsere vires,"
            },
            {
                "verse": "Exsere, nam (mihi crede) illuc ascendere certum est\"."
            },
            {
                "verse": "Haec ubi dicta dedit, dictis succensa Typhoei"
            },
            {
                "verse": "Arma volunt poscuntque simul rapiuntque iuventus."
            },
            {
                "verse": "Fervet amor ferri. Ante alios prior ipse Gigantes"
            },
            {
                "verse": "Ingentem iaculat montem et se fervidus infert."
            },
            {
                "verse": "Hic alte volitans liquefactus ab aetheris aestu"
            },
            {
                "verse": "Decidit excandens, tantis est viribus actus."
            },
            {
                "verse": "Palluerant facto divi pulsique fragore"
            },
            {
                "verse": "Arcibus institerunt bipatentibus; ipse senatum"
            },
            {
                "verse": "Iuppiter accersit, concurrunt undique sancti"
            },
            {
                "verse": "Caelicolae ad regem, solio qui innixus eburno"
            },
            {
                "verse": "Infit. Eo incipiente loqui domus alta silescit,"
            },
            {
                "verse": "Intonuere poli, Zephyri posuere, iacentes"
            },
            {
                "verse": "Littora presserunt undae murmurque resedit."
            },
            {
                "verse": "Horrificam capitis metuendi terque quaterque"
            },
            {
                "verse": "Caesariem quatiens ferventi haec pectore prompsit:"
            },
            {
                "verse": "\"Cernite, caelicolae, quae retia tendere caelo"
            },
            {
                "verse": "Progenies infanda paret, quot summa minentur"
            },
            {
                "verse": "Aethera in excelsum iam culmina quantaque terris"
            },
            {
                "verse": "Improbitas huius generis. Sit et impius auctor"
            },
            {
                "verse": "Titan, terra parens, nullo discrimine habebo."
            },
            {
                "verse": "Nonne ego sum superum princeps? Num perfida proles,"
            },
            {
                "verse": "Iure carens omni, gestis belloque lacessat?"
            },
            {
                "verse": "Per pice torrentes ripas, per flumina fratris"
            },
            {
                "verse": "Tartarei, iuro me numquam dedecus istud"
            },
            {
                "verse": "Passurum. Pariter sit Iuppiter omnibus idem\"."
            },
            {
                "verse": "Haec ubi, confestim solio se sustulit aureo,"
            },
            {
                "verse": "Quem tegit hinc atque hinc procerum turba ordine nullo"
            },
            {
                "verse": "Ducit et ad portas. Saevi ut monumenta doloris"
            },
            {
                "verse": "Hausit, detraxit has imo pectore voces:"
            },
            {
                "verse": "\"Quas poenas mihi, terra, lues, quas digna propago"
            },
            {
                "verse": "Fulmine, digna mori! Iovis irrita numina numquam"
            },
            {
                "verse": "Contempta aut fuerint. Sit nunc quoque Iuppiter is qui"
            },
            {
                "verse": "Esse solet, totum dum rexit numine mundum."
            },
            {
                "verse": "O genitrix miseranda, tuae quot funera prolis"
            },
            {
                "verse": "Inspicies (dextra et veluti lacrimantia tersit"
            },
            {
                "verse": "Lumina), cum superos duros atque astra vocabis."
            },
            {
                "verse": "Arebunt herbae madefactaque sanguine mater"
            },
            {
                "verse": "Terra suo latices puros, sata laeta negabit;"
            },
            {
                "verse": "Ne videat, frustra steterit discincta capillos."
            },
            {
                "verse": "Grandia pallenti mirabitur ore viator"
            },
            {
                "verse": "Aridus effossis suspectans ossa sepulcris."
            },
            {
                "verse": "Bustum, mater, eris natis et viscere condes"
            },
            {
                "verse": "Viscera cara tuo, rigidis cum pectora palmis"
            },
            {
                "verse": "Planges atque hirtos laniabis maesta capillos\"."
            },
            {
                "verse": "Sic memorans largis lacrimis aspersa rigabat"
            },
            {
                "verse": "Ora; dei flebant; imis tum nubila terris"
            },
            {
                "verse": "Incubuere atra et fulgoribus aethra coruscis"
            },
            {
                "verse": "Extulit humani praenuntia signa doloris."
            },
            {
                "verse": "Mercurium tristi tum sic Saturnius ore"
            },
            {
                "verse": "Compellat madidoque humectat flumine vultus:"
            },
            {
                "verse": "\"Vade, age, nate, leves defer mea iussa per auras"
            },
            {
                "verse": "Nimborum in patriam, ventos ubi nostra furentes"
            },
            {
                "verse": "Progenies cohibet vinclisque et carcere frenat,"
            },
            {
                "verse": "Nomine et huic nostro referes ut laxet ab atro"
            },
            {
                "verse": "Carcere turbineos volucres imbresque sonoros"
            },
            {
                "verse": "Antris excutiat Sicanaque littora perflet\"."
            },
            {
                "verse": "Vix ea fatus erat divum pater atque hominum rex,"
            },
            {
                "verse": "Cum deus exsequitur iussum et talaria plantis"
            },
            {
                "verse": "Aurea subnectit, quae portant aequora supra"
            },
            {
                "verse": "Incolumem, caelum dum pennis findit apertum."
            },
            {
                "verse": "Tum virgam capit (hac tristis sub faucibus Orci"
            },
            {
                "verse": "Cerberon haud metuens, cum colla inflata veneno"
            },
            {
                "verse": "Degravat oblatrans, torpentis ad ostia Lethes"
            },
            {
                "verse": "Nocturnos ducit per opaca silentia manes)"
            },
            {
                "verse": "Aeriumque altus velocis remige plumae"
            },
            {
                "verse": "Tranat iter Zephyrosque ferentes cursibus anteit"
            },
            {
                "verse": "Et lapsus pennis sub inania nubila littus"
            },
            {
                "verse": "Abscondit Siculum, Lilybaeum et summa Pachyni."
            },
            {
                "verse": "Pronus adit totusque innititur axe, gementem"
            },
            {
                "verse": "Ad Liparen tendens, Thermessam deserit omnem"
            },
            {
                "verse": "Proximaque Aeoliae videt ales moenia terrae."
            },
            {
                "verse": "Hinc exaudiri gemitus ad claustra frementum"
            },
            {
                "verse": "Horrida ventorum et recubantum poste sub atro,"
            },
            {
                "verse": "Cum ter conati substernere limina montem"
            },
            {
                "verse": "Mugitu immanes resonant iraeque ministrant"
            },
            {
                "verse": "Indomitae rabiem, exesas motare cavernas,"
            },
            {
                "verse": "Volvere per liquidum atque ingentes ferre sub auras."
            },
            {
                "verse": "Terrificus clamor caelestes obstruit aures."
            },
            {
                "verse": "Ille autem, spisso nebulae diffusus amictu,"
            },
            {
                "verse": "Infert se ignotum gradiens per frigida regna"
            },
            {
                "verse": "Hippotadae recipitque ad regia limina gressus."
            },
            {
                "verse": "In foribus bovis est tergus, quo flabra Notorum"
            },
            {
                "verse": "Inclusa accepisse ferunt heroa vagantem"
            },
            {
                "verse": "Per freta Dulichium, patrias cum innaret ad oras."
            },
            {
                "verse": "Parietibus pendent altis circumque supraque"
            },
            {
                "verse": "Pumice subtectae pluviae, quo tincta colore"
            },
            {
                "verse": "Nubila sint, rapidi cum nigro ex aere nimbi"
            },
            {
                "verse": "Praecipitant, quae sit facies, cum culmina grando"
            },
            {
                "verse": "Tectorum frangit, concretae sive madescant"
            },
            {
                "verse": "Imbre nives; ibi sunt glacies, ibi fulminis ignes"
            },
            {
                "verse": "Nubibus abruptis; patet hic cur Iuppiter astris"
            },
            {
                "verse": "Torquet aquosam hiemem, qua vel madefacta virentes"
            },
            {
                "verse": "Educunt sata laeta comas et fruge fatiscunt"
            },
            {
                "verse": "Agri, purpureis quae sit felicior uvis"
            },
            {
                "verse": "Quaeve obsit, quae sint votis contraria lunae"
            },
            {
                "verse": "Cornua, quae agricolae praesentia coepta secundent."
            },
            {
                "verse": "Tempus erat quo grata quies mortalibus aegris"
            },
            {
                "verse": "Repit furaturque oculos et membra labori"
            },
            {
                "verse": "Omnia cum laxant curas animalia passim"
            },
            {
                "verse": "Silvestres passimque ferae passimque volucres"
            },
            {
                "verse": "Corde silent tacito. Nox intempesta quietem"
            },
            {
                "verse": "Invitat suadentque cadentia sidera somnos."
            },
            {
                "verse": "Aeolus in strato concha Sidonide tincto"
            },
            {
                "verse": "Carpebat placidum nigra sub nocte soporem,"
            },
            {
                "verse": "Auro quem circum nitido distincta trahebant"
            },
            {
                "verse": "Lumine sublustri longam funabula lunam."
            },
            {
                "verse": "Haud mora, Atlantiades quamprimum talia mandat:"
            },
            {
                "verse": "\"Aeole nimbipotens, genus alto a sanguine regis"
            },
            {
                "verse": "Caelicolum, cui cura data est, cui summa potestas"
            },
            {
                "verse": "Et laxare Notis et laxas ducere habenas,"
            },
            {
                "verse": "Imperio illius venio, qui sidera torquet"
            },
            {
                "verse": "Numine et in summo mundum moderatur Olympo."
            },
            {
                "verse": "Incute vim ventis saevorumque ora Notorum."
            },
            {
                "verse": "Insula, diductis quam angustum rupibus aequor"
            },
            {
                "verse": "Vi subita veniens ferventi interluit aestu,"
            },
            {
                "verse": "Sentiat et totus nunc imbribus humeat aer\"."
            },
            {
                "verse": "Sic ait et multa correptum nocte reliquit."
            },
            {
                "verse": "Ille autem, patris excussus mandata facessens,"
            },
            {
                "verse": "Sustulit e stratis corpus deterritus umbris."
            },
            {
                "verse": "Caelestis divi steterunt horrore capilli"
            },
            {
                "verse": "Arrecti gelidusque coit formidine sanguis;"
            },
            {
                "verse": "Surgit et \"O quisquis, sequimur te, sancte deorum\""
            },
            {
                "verse": "Dixit et obscuram purgavit flumine noctem."
            },
            {
                "verse": "Tum patri aethereo caelestes inchoat aras,"
            },
            {
                "verse": "Intemerata focis elibans munera sacris,"
            },
            {
                "verse": "Perfectum officium, myrrhae sudataque ligno"
            },
            {
                "verse": "Thura halant sonat et sub flammis spica Cilissa."
            },
            {
                "verse": "Ipse preces fundens, submissus talia fatur:"
            },
            {
                "verse": "\"Sit felix faustumque omen nec munera temne,"
            },
            {
                "verse": "Iuppiter omnipotens, et quisquis in aethere divum es"
            },
            {
                "verse": "Ab Iove demissus, nostra haec, precor, accipe dona\"."
            },
            {
                "verse": "Vix ea fatus erat, caelo cum Iuppiter alto"
            },
            {
                "verse": "Intonuit laevum. Tum supplex iussa facessit"
            },
            {
                "verse": "Convertensque hastam ferrata cuspide pandit"
            },
            {
                "verse": "Obscuri latebras montis: prior agmine facto"
            },
            {
                "verse": "Pulvereus Boreas stridentibus irruit alis"
            },
            {
                "verse": "Et pluvio totum contristat frigore caelum."
            },
            {
                "verse": "Diriguere artus et statim membra soluta"
            },
            {
                "verse": "Et cecidere animi. Vix sustulit Aeolus. Ecce,"
            },
            {
                "verse": "Impete cum magno, Caurusque Eurusque Notusque"
            },
            {
                "verse": "Irrumpunt tenebris. Perflatae turbine terrae"
            },
            {
                "verse": "Ingemuere, diem caligo sustulit atra,"
            },
            {
                "verse": "Terribili excutitur Trinacria tota fragore,"
            },
            {
                "verse": "Arva tremunt silvaeque cadunt rupesque dehiscunt."
            },
            {
                "verse": "Continuo totus sub nubem cogitur aer"
            },
            {
                "verse": "Praecipitesque aperit pluvias Thaumantias Iris"
            },
            {
                "verse": "Nubibus auxiliumque affert et mille colores"
            },
            {
                "verse": "Induta humentes allabens circinat auras."
            },
            {
                "verse": "Intonuere poli, stagnis auditus Avernis"
            },
            {
                "verse": "Ter fragor, incumbunt undis et caerula venti"
            },
            {
                "verse": "Aequora sede cient ima, iam fluctibus astra"
            },
            {
                "verse": "Rorant et vastae plangunt ad littora moles,"
            },
            {
                "verse": "Stagna refusa ruunt, scopulos quatit unda sonantes,"
            },
            {
                "verse": "Exhalant nubes densissima brachia late,"
            },
            {
                "verse": "Quae solis radios Phoebeam et lampada tollunt."
            },
            {
                "verse": "Immugit caelum iactatum, immugit et aequor."
            },
            {
                "verse": "Undique concurrunt venti rapidaeque procellae,"
            },
            {
                "verse": "Quae miseros quatiunt nautas atro imbre geluque."
            },
            {
                "verse": "Nox magis atque magis per opacas horrida terras"
            },
            {
                "verse": "Diffundit sese iratis atque incubat undis."
            },
            {
                "verse": "Territa prosiliunt revolutis sedibus alto"
            },
            {
                "verse": "Monstra freto, nitidus delphin squamosa retractat"
            },
            {
                "verse": "Terga nec informes consueta ad pabula phocas"
            },
            {
                "verse": "Ambiguus ducit Proteus dum exsultat in undis"
            },
            {
                "verse": "Aequoreus grex et rorem dispergit amarum."
            },
            {
                "verse": "Effugiunt Phorcique chorus Panopeaque virgo,"
            },
            {
                "verse": "Cymothoeque simul, matris circum ubera pendet"
            },
            {
                "verse": "Inous Melicerta puer Meliteque Philemonque"
            },
            {
                "verse": "Euboicusque timet tumidarum cultor aquarum."
            },
            {
                "verse": "Prata, choros linquunt, dant auris colla comasque"
            },
            {
                "verse": "Pictae Nereides, non gramine claudere laeto"
            },
            {
                "verse": "Ardentes pedibus choreas, non aurea molli"
            },
            {
                "verse": "Texere serta comae somnosve sub ilice nigra"
            },
            {
                "verse": "Ducere, dum flores et suavis amaracus umbra"
            },
            {
                "verse": "Spiranti foveat, sed quaeque subire cavernas"
            },
            {
                "verse": "Antra vident oculis scabro pendentia topho"
            },
            {
                "verse": "Exesique latent curvo sub fornice saxi."
            },
            {
                "verse": "Exsultat genitor tumidis Neptunus in undis,"
            },
            {
                "verse": "Transvolat atque rotis latum stridentibus aequor;"
            },
            {
                "verse": "Hic freta tota undis ciet hic saevoque tridente"
            },
            {
                "verse": "Excitat undarum montes. Annixus acuto"
            },
            {
                "verse": "Stat Triton scopulo, clamat cornuque recurvo"
            },
            {
                "verse": "Aequora longa vocans campis salis errat apertis."
            },
            {
                "verse": "At pater omnipotens, cui parent sidera, pulchrae"
            },
            {
                "verse": "Coniugis in gremio Vulcania tela madenti"
            },
            {
                "verse": "Aere molitur tonitrusque horrendaque dextra"
            },
            {
                "verse": "Fulmina contorquet, pluvias cui caerula coniunx"
            },
            {
                "verse": "Sufficit, emittens torquentes fulmina nimbos."
            },
            {
                "verse": "Porta tonat caeli, coetus sua corripit arma"
            },
            {
                "verse": "Divorum auxilio patri, totum aethera inumbrant"
            },
            {
                "verse": "Tela deum, furit in summo Mars arduus axe."
            },
            {
                "verse": "Hinc illinc longo densatur in ordine turba"
            },
            {
                "verse": "Caelicolum totusque effervet comminus aer."
            },
            {
                "verse": "Primus init bellum flavum Parnasside crinem"
            },
            {
                "verse": "Implicitus lauro Phoebus, cui cura parentis:"
            },
            {
                "verse": "Pendet Amazonia ex humeris suspensa pharetra"
            },
            {
                "verse": "Eois gemmis distincta et dentibus Indis;"
            },
            {
                "verse": "Ipse gerit cornu Lycium promitque sagittas."
            },
            {
                "verse": "Proxima consequitur Phoebum Tritonia virgo"
            },
            {
                "verse": "Casside tecta comas, audaci corde virago,"
            },
            {
                "verse": "Gorgonis anguicomae faciem dextraque rigentem"
            },
            {
                "verse": "Aegida concutiens et squamigerum thoraca."
            },
            {
                "verse": "Laeta coegit equos atque aera sulcat apertum"
            },
            {
                "verse": "Irradians Dictynna Hecateque et diva bicornis"
            },
            {
                "verse": "Suspenditque habiles nervos, tum picta pharetra"
            },
            {
                "verse": "Incumbit cervici et cornua rore madescunt."
            },
            {
                "verse": "Sumit Apollineae deus ales munera dextrae"
            },
            {
                "verse": "Talibus haud apta officiis quis pace soleret"
            },
            {
                "verse": "Uti atque humanis concordia foedera ferre"
            },
            {
                "verse": "Et biiugos cohibet sub ferrea lora iugales."
            },
            {
                "verse": "Haud aliter quam cum vallantur moenia denso"
            },
            {
                "verse": "Milite ferrataeque acta testudine portae"
            },
            {
                "verse": "Dissiliunt, ingens intra urbem sidera clamor"
            },
            {
                "verse": "Percutit atque ipsae e muris certamine matres"
            },
            {
                "verse": "(Tantus amor patriae) fulgentia tela virorum"
            },
            {
                "verse": "Armaque stipitibus sudibusque imitantur obustis"
            },
            {
                "verse": "Et mortem potius quam hostilia regna subire"
            },
            {
                "verse": "Captivae primaeque mori pro moenibus audent:"
            },
            {
                "verse": "Sic omnes superi, sic sancti turba senatus"
            },
            {
                "verse": "Dique deaeque omnes cingebant milite caelum."
            },
            {
                "verse": "Interea anguipedum princeps clamore tremendo"
            },
            {
                "verse": "Intonat ultrices tumidusque ignescit in iras;"
            },
            {
                "verse": "Irridet nimbos, irridet tela Tonantis"
            },
            {
                "verse": "Obiurgatque deos et vult ascendere caelo."
            },
            {
                "verse": "Funde Medusaeos nunc, docta o Musa, liquores,"
            },
            {
                "verse": "Affer ebur nitidum iniustisque allabere coeptis."
            },
            {
                "verse": "Qui populi summum regem detrudere Olympo"
            },
            {
                "verse": "Conati, meministi etenim et memorare valebis:"
            },
            {
                "verse": "Excipimus tenues bibuli nos temporis auras."
            },
            {
                "verse": "Templum ingens orbe est medio terraeque marisque"
            },
            {
                "verse": "Caelestisque plagae, mundi confine triformis."
            },
            {
                "verse": "Quattuor hic arces exstant, quarum altera Bactra"
            },
            {
                "verse": "Spectat Hyperboreosque agros Riphaeaque saxa;"
            },
            {
                "verse": "Altera combustam Thylen, nigrum et Garamanta;"
            },
            {
                "verse": "Altera thyrsigeros Indos positosque sub igne"
            },
            {
                "verse": "Phoebeo Aethiopas; partem altera vertit ad illam"
            },
            {
                "verse": "Fessorum radios qua solis sentit equorum"
            },
            {
                "verse": "Ennosigaeus aquis fumans. Hinc omne quod usquam est"
            },
            {
                "verse": "Inspicitur, longis quamvis regionibus absit."
            },
            {
                "verse": "Fama tenet, Famae servatur nomine templum;"
            },
            {
                "verse": "Mille patent aditus aerati cardine aheno,"
            },
            {
                "verse": "Mille sonant vectes et ferri robora mille"
            },
            {
                "verse": "Nocte dieque fremunt ac statim reddere quicquid"
            },
            {
                "verse": "Insedit pravi, ficti verique tenaces."
            },
            {
                "verse": "Nulli intus somni thalamoque silentia nullo"
            },
            {
                "verse": "Nec strepitus clamorve sonat sed murmura vocis"
            },
            {
                "verse": "Exiguae veluti Zephyrorum mollibus atrae"
            },
            {
                "verse": "Flabris cum horrescunt silvae campique natantes"
            },
            {
                "verse": "Immussant summa et sonitum vix reddit arista."
            },
            {
                "verse": "Atria vulgus habet; quicquid penetravit ad aures"
            },
            {
                "verse": "Effutitur semperque aliquid novus addidit auctor."
            },
            {
                "verse": "Hi narrata ferunt, vacuas sermonibus aures"
            },
            {
                "verse": "Implent hi variis confusaque verba volutant"
            },
            {
                "verse": "Fictaque cum veris passim commenta vagantur."
            },
            {
                "verse": "Intus credulitas sedet et temerarius error"
            },
            {
                "verse": "Seditioque recens consternatique timores"
            },
            {
                "verse": "Vanaque laetitia incertoque auctore susurri."
            },
            {
                "verse": "Circum puniceis devecta per aera pennis"
            },
            {
                "verse": "Omnia Fama videt totumque emittit in orbem,"
            },
            {
                "verse": "Cui centum vigiles oculi, cui nomina centum"
            },
            {
                "verse": "Centumque ora sonant; ea nunc sub nubila mergit,"
            },
            {
                "verse": "Nunc effert caput et summis in turribus adstans"
            },
            {
                "verse": "Exceptat tenues auras vomit atque receptas."
            },
            {
                "verse": "Vix superimpositi spectabant sidera montes"
            },
            {
                "verse": "Quod, licet omnipotens caelesti Iuppiter illam"
            },
            {
                "verse": "Nectare dignatusque esset numenque dedisset,"
            },
            {
                "verse": "Verum, heu, ingenio priscoque obsistere mori"
            },
            {
                "verse": "Durum est atque arcere nefas. Ergo haec dea nimbis"
            },
            {
                "verse": "Purpureis volitans, Titanum gesta per urbes"
            },
            {
                "verse": "Dixerat Haemonias actique furore bimembres"
            },
            {
                "verse": "Centauri insano ad Siculas tunc protinus oras"
            },
            {
                "verse": "Carpebant iter et pedibus cava saxa terebant."
            },
            {
                "verse": "Namque ubi percrebuit rumor devectus ad aures,"
            },
            {
                "verse": "Monychus accendit populum, qui summus eorum"
            },
            {
                "verse": "Ductor erat, ciet et gentes ad bella minaces."
            },
            {
                "verse": "Continuo exciti coeunt strepituque nefando"
            },
            {
                "verse": "Uno ore arma fremunt et proelia dura minantur."
            },
            {
                "verse": "Proh, belli vesana fames! Cur cogis amore"
            },
            {
                "verse": "Humanum genus, heu, misero? Cur pectora lactas"
            },
            {
                "verse": "Spe iuvenum vana tantisque furoribus urges?"
            },
            {
                "verse": "Statim conveniunt atque omnis turba repente"
            },
            {
                "verse": "Circumfusa ruit, iuvat ire in bella Iovemque"
            },
            {
                "verse": "Aethere deicere et tantum sibi poscere sceptrum."
            },
            {
                "verse": "Ante canunt palmam encomium laetique sub Ossa"
            },
            {
                "verse": "Quisque sua arma parant: pars plumbi maxima glandem"
            },
            {
                "verse": "Liventis funda iaciunt, pars robora torquent"
            },
            {
                "verse": "Annosasque trabes humeris ornosque recurvant"
            },
            {
                "verse": "Et rigida ingentes subigunt in cote secures."
            },
            {
                "verse": "Accendunt animos irae, iam mente residit"
            },
            {
                "verse": "Inrisum Alcidae numen, furor arma ministrat."
            },
            {
                "verse": "Inter eos quidam fuerat, qui nomine Amyntor"
            },
            {
                "verse": "Dictus erat, senior, regi et carissimus unus,"
            },
            {
                "verse": "Ambages longas atque avia lustra viarum"
            },
            {
                "verse": "Rimatus, multo et rerum gratissimus usu."
            },
            {
                "verse": "Nota erat ex aliis Siculas quae ducit ad oras"
            },
            {
                "verse": "Quaque per Eleos Alpheum Arethusa meatus"
            },
            {
                "verse": "Passa deum est, iter hac tenuit dum munera saepe"
            },
            {
                "verse": "Venator dederat divo. Hunc ex omnibus unum"
            },
            {
                "verse": "Monychus appellat, tum iussit adire Typhoeum,"
            },
            {
                "verse": "Deferre auxilium et belli quoque discere causas."
            },
            {
                "verse": "Laetus iter statim ingreditur per frigida Tempe"
            },
            {
                "verse": "Arcadiamque petit; iam Maenalon atque Erymanthon"
            },
            {
                "verse": "Deserit; inde viam secat ad Stymphalides undas"
            },
            {
                "verse": "Alpheumque patrem, cinctus qui tempora canna"
            },
            {
                "verse": "Novit et hospitio veterem suscepit amicum,"
            },
            {
                "verse": "Quaerentique viae causas cur venerit amni"
            },
            {
                "verse": "Cuncta refert. Casum ille virum miseratus iniquum,"
            },
            {
                "verse": "Multa super dicto cogitans suspirat et alto"
            },
            {
                "verse": "Pectore sic rumpit vocem tristisque profatur:"
            },
            {
                "verse": "\"Iniustum molimur opus, molimur, Amyntor,"
            },
            {
                "verse": "Adversum nobis; adigat me fulmine ad umbras"
            },
            {
                "verse": "Omnipotens potius vel nostri fluminis huius"
            },
            {
                "verse": "Areat unda, nefas quam tantum tamque verendum"
            },
            {
                "verse": "Aggrediar, quam tot Neptuno tendere fraudes"
            },
            {
                "verse": "Moliar. Hanc prorsus cuncti secludite curam."
            },
            {
                "verse": "Quid si caeruleus Proteus cui mentem animumque"
            },
            {
                "verse": "Iuppiter inspirat magnum, quem gurgitis unda"
            },
            {
                "verse": "Carpathii tenet et Pallene grata, referret"
            },
            {
                "verse": "Aequoreo regi quae nos nunc facta paramus?"
            },
            {
                "verse": "Tunc ego supplicio multarer, flumina aquarum"
            },
            {
                "verse": "Eriperet deus ille potens, deus aequoris alti."
            },
            {
                "verse": "Quare si tanti casus te tangit amici"
            },
            {
                "verse": "Ne, quaeso, urge nos. Utinam non ista cieret"
            },
            {
                "verse": "Ductorem ira tuum nec tali ardesceret igni!"
            },
            {
                "verse": "Felici vita spolior tuaque auctor, amice,"
            },
            {
                "verse": "Mens est quod tanto volvantur corda dolore."
            },
            {
                "verse": "Tu nos en crucias; nam si sententia mente haec"
            },
            {
                "verse": "Efflueret, iunctae premeret te cura salutis."
            },
            {
                "verse": "Sed si tantus amor, si tanta audacia vestros"
            },
            {
                "verse": "Accenditque animos tantaque exaestuat ira"
            },
            {
                "verse": "Nescia mens fati, nostri sub gurgitis alveo"
            },
            {
                "verse": "Antra per et latebras ducam sacrasque cavernas,"
            },
            {
                "verse": "Quas penetrare viris haud fas, nisi numine nostro"
            },
            {
                "verse": "Detur et elapsu tendes per saxa secundo\"."
            },
            {
                "verse": "Haec deus, interea cerealia dona canistris"
            },
            {
                "verse": "Expediunt nymphae mensasque ex ordine ponunt"
            },
            {
                "verse": "Barbaricas telas, tonsis mantilia villis"
            },
            {
                "verse": "Alba ferunt epulasque et mollia vina reponunt."
            },
            {
                "verse": "Multicavo constructa videt curva atria saxo,"
            },
            {
                "verse": "Miratur nymphas, miratur fluminis ora"
            },
            {
                "verse": "Componens sese fessusque labore fameque"
            },
            {
                "verse": "Ingluviem lautis epulis inglorius atram"
            },
            {
                "verse": "Explet, ut appositis vix possit parcere quadris."
            },
            {
                "verse": "Iam primis dapibus consumptis, proxima nymphae"
            },
            {
                "verse": "Dona ferunt onerantque auro argentoque superbo."
            },
            {
                "verse": "Fulgebat mensa signis exstantibus asper"
            },
            {
                "verse": "Antiquus crater multoque in pondere gemmae,"
            },
            {
                "verse": "Quem pater Alpheus nitidum indutumque corona"
            },
            {
                "verse": "Sustulit implevitque mero, dein laetus honorem"
            },
            {
                "verse": "Libavit summoque tenus prima attigit ore"
            },
            {
                "verse": "Porrexitque illi, rapiens qui protinus omne"
            },
            {
                "verse": "Exhausit vinum et pleno se proluit auro."
            },
            {
                "verse": "Postquam exempta fames, undas congestaque eodem"
            },
            {
                "verse": "Seiungi iussit plena et discedere late"
            },
            {
                "verse": "Flumina, qua senior gressus inferret amicus."
            },
            {
                "verse": "Ille per undarum lapsus sub vertice curvo"
            },
            {
                "verse": "Ibat ovans, scabro topho pendentia saxa"
            },
            {
                "verse": "Suspiciens, lymphas puras laticesque fluenti"
            },
            {
                "verse": "Iam nitidi, nitidos pisces, nitidissima ripae"
            },
            {
                "verse": "Littora et huc oculos celeres volvebat et illuc."
            },
            {
                "verse": "Hinc natura satis alimenta infundit et illinc"
            },
            {
                "verse": "Lucida rivorum spargit crystalla per umbras"
            },
            {
                "verse": "Suggerit et medicas herbas ignotaque vulgo"
            },
            {
                "verse": "Vimina et educit fetus pascitque sub alto"
            },
            {
                "verse": "Viscere telluris vitamque inspirat et auget."
            },
            {
                "verse": "Hic sacrae non visa latent arcana parentis"
            },
            {
                "verse": "Divorumque domus, quas nulli cernere fas est,"
            },
            {
                "verse": "Sed cuique in medium porgit clarissima virtus."
            },
            {
                "verse": "Cyllenes sedes videt et saxa ima Lycaei"
            },
            {
                "verse": "Orchomenonque tenet Psophidaque Maenaliasque"
            },
            {
                "verse": "Fauces admirans fontes atque humida regna"
            },
            {
                "verse": "Nec non obliquas declivi margine ripas."
            },
            {
                "verse": "Inscius ille stupet, stat fixus pectore toto"
            },
            {
                "verse": "Suspenditque oculos animumque e pumice murmur,"
            },
            {
                "verse": "Quod rauco strepitu crepitantibus unda lapillis"
            },
            {
                "verse": "Suscitat, invitat somnos gratumque soporem."
            },
            {
                "verse": "Miratur scatebras et tecta virentia musco,"
            },
            {
                "verse": "Miratur virides limoso in gurgite silvas"
            },
            {
                "verse": "Speluncisque lacus clausos umbrasque virentes."
            },
            {
                "verse": "Frondibus et ramis dependet scaena coruscis,"
            },
            {
                "verse": "Quos virides complexae hederae serpentia divo"
            },
            {
                "verse": "Vincula suspendunt arcto villosaque nectunt"
            },
            {
                "verse": "Brachia et impexas barbas crebrosque capillos."
            },
            {
                "verse": "Viva nitent vitreo constructa sedilia saxo,"
            },
            {
                "verse": "Naiadum domus; hic nymphae Milesia carpunt"
            },
            {
                "verse": "Vellera et argutis implent sermonibus auras,"
            },
            {
                "verse": "Nymphae bis septem, Iunonis maxima cura,"
            },
            {
                "verse": "Formosae atque hyali fucatae membra colore,"
            },
            {
                "verse": "Aurea Leucothoe positisque Lycorias armis,"
            },
            {
                "verse": "Ambae auro villis succinctae et pellibus ambae."
            },
            {
                "verse": "Tum coetus comitum dulci sermone sub umbris"
            },
            {
                "verse": "Levia versato torquebant pollice pensa,"
            },
            {
                "verse": "Inter quas Clymene tenui sic voce locuta est:"
            },
            {
                "verse": "\"Certate o, digitis et ducite fila, sorores,"
            },
            {
                "verse": "Lanificamque manu celeres urgete Minervam."
            },
            {
                "verse": "Interea nostrum solemur voce laborem."
            },
            {
                "verse": "Ipsa, quod in limo nunc nunc his auribus hausi,"
            },
            {
                "verse": "Auribus his, inquam, memor et sub corde notavi,"
            },
            {
                "verse": "Dicam; vos operi vigiles incumbite nostro\"."
            },
            {
                "verse": "Assensere omnes, tunc illa his vocibus usa est:"
            },
            {
                "verse": "\"Cum mea sub viridi tinxissem pectora musco,"
            },
            {
                "verse": "Aestiferi ut rabiem sedarem vimque Leonis,"
            },
            {
                "verse": "Caeruleam vidi viridenti in flumine cymbam"
            },
            {
                "verse": "Nodosis pulsam remis fluere amne secundo."
            },
            {
                "verse": "Hic septem iuvenes membris sudantibus aestu"
            },
            {
                "verse": "Reicere attritas obluctabantur arenas,"
            },
            {
                "verse": "Omnes Phoebeis redimiti frondibus, omnes"
            },
            {
                "verse": "Fragranti Assyrium spirantes vertice amomum."
            },
            {
                "verse": "Quidam ex his, velox dum flumine cymba nataret,"
            },
            {
                "verse": "Arguto querulas tentabat pollice chordas,"
            },
            {
                "verse": "Ast alii iuvenes, sub fila sonora coactis"
            },
            {
                "verse": "Carminibus (non vana loquor vel ficta), canebant"
            },
            {
                "verse": "Insignem pietate ducem belloque potentem."
            },
            {
                "verse": "Hunc genus ex alto Mavortis sanguine nuper"
            },
            {
                "verse": "Ducere et Ausonias moderari legibus urbes"
            },
            {
                "verse": "Et regere imperiis ubi consonat Adria raucis"
            },
            {
                "verse": "Fluctibus undosi purum sub flumen Isauri."
            },
            {
                "verse": "Ceu pastu nivei liquida inter nubila cycni"
            },
            {
                "verse": "Cum redeunt lustrantque amnes et longa canoros"
            },
            {
                "verse": "Dant per colla modos, sonat amnis carmine pulsus,"
            },
            {
                "verse": "Asia stagna simul. Cantu tunc capta capillos"
            },
            {
                "verse": "Exserui mirata chorum citharamque melosque\"."
            },
            {
                "verse": "Plura dabat nympha. Immotae vultuque loquentis"
            },
            {
                "verse": "Auribus arrectis aliae circum ora sorores"
            },
            {
                "verse": "Pendebant, sonuit vasto cum silva fragore."
            },
            {
                "verse": "Ut videre virum, calathos et mollia pensa"
            },
            {
                "verse": "Ponentes, timidae nigras fugere sub umbras."
            },
            {
                "verse": "Inceptum molitur iter vehiturque sub antris"
            },
            {
                "verse": "Haec secum cogitans, sinuoso et fertur aquarum"
            },
            {
                "verse": "Flumine et undosum suspectat labier ortu"
            },
            {
                "verse": "Plemmyrium, ac iam Trinacriae contermina terrae"
            },
            {
                "verse": "Arva subit, subit antra alto subiecta Pachyno,"
            },
            {
                "verse": "Tunc diversa locis diversis flumina ripis,"
            },
            {
                "verse": "Symaethum Terianque Asinenque Acinque, cavernis"
            },
            {
                "verse": "Qui fluit Aetnaeis atque olim captus amore"
            },
            {
                "verse": "Nymphae Nereidis Cyclopis brachia sensit,"
            },
            {
                "verse": "Cum divae in gremio laetus sub rupe cavata"
            },
            {
                "verse": "Tractaret mammas et carperet oscula furtim."
            },
            {
                "verse": "Hunc insanus amans, vacca ut furibundus adempta"
            },
            {
                "verse": "Taurus, dum fugeret subito terrore labantem,"
            },
            {
                "verse": "Obruit ingenti vitam saxoque peremit."
            },
            {
                "verse": "Corpore purpureus stillabat sanguis, aratro"
            },
            {
                "verse": "Puniceus veluti cum flos succisus in herba"
            },
            {
                "verse": "Pallens deponit collum, pereuntque comaeque"
            },
            {
                "verse": "Et color auratus, rubor evanescere coepit,"
            },
            {
                "verse": "Lanugo irriguos contraxit densa liquores"
            },
            {
                "verse": "Roremque effudit. Tum sudor corpore toto"
            },
            {
                "verse": "Caeruleus cecidit liquefactisque artubus undas"
            },
            {
                "verse": "Concepit flexitque suum de vertice cursum."
            },
            {
                "verse": "Hinc Siculam Cyanen, quam fluctibus auget Anapus,"
            },
            {
                "verse": "Sidonium Drepanen et aquas stagnantis Elori,"
            },
            {
                "verse": "Pantagiem Hirminiumque et purum spectat Achatem"
            },
            {
                "verse": "Lucentem et gemmam fluvii de nomine dictam."
            },
            {
                "verse": "Iamque fere accelerans casus evaserat omnes,"
            },
            {
                "verse": "Cum subitus fractae vocis pervenit ad aures"
            },
            {
                "verse": "Rumor et horrendo intonuerunt antra fragore."
            },
            {
                "verse": "Extimuit pressitque pedem gelidusque cucurrit"
            },
            {
                "verse": "Ossa tremor; mentem ancipiti formidine pressus"
            },
            {
                "verse": "Substitit evolvitque oculos, si forte viderent"
            },
            {
                "verse": "Quemquam illic. Ubi nulla videt nisi flumina rauco"
            },
            {
                "verse": "Murmure defluere, insequitur gressusque per antrum"
            },
            {
                "verse": "Dirigit ingenti qua silva sonore remugit."
            },
            {
                "verse": "Hic vero, curas dum pectore iactat inanes,"
            },
            {
                "verse": "Sulphura per leves spirantia serpere tophos"
            },
            {
                "verse": "Et lapides ustos et saxa sonantia tactu"
            },
            {
                "verse": "Aspexit; vultus riguere repente fluentes,"
            },
            {
                "verse": "Exarsere comae et nulla est data copia fandi."
            },
            {
                "verse": "Dum nimium cupidus scrutari arcana deorum"
            },
            {
                "verse": "Prosequitur causam penitus tentare latentem,"
            },
            {
                "verse": "Ecce globus fumi mixtus caligine caeca"
            },
            {
                "verse": "Totum involvit iter, piceum fert fumida lumen"
            },
            {
                "verse": "Flamma adimens lucem, mugitu saxa resultant"
            },
            {
                "verse": "Horrisono, negat atque premi pede terra nefando."
            },
            {
                "verse": "Nescius ille ubi sit, quae tellus, quove feratur,"
            },
            {
                "verse": "Pendet et incedit cautesque offendit in atras."
            },
            {
                "verse": "Vivit adhuc ignis; serpens per tempora furva"
            },
            {
                "verse": "Lambit flamma comas; frustra conatur Amyntor"
            },
            {
                "verse": "Excussisse illam, sed qua magis ille recusat,"
            },
            {
                "verse": "Hoc magis atque magis quassa incandescit et ardet"
            },
            {
                "verse": "Carpens semustos crines pascitque vagando."
            },
            {
                "verse": "Iamque diu fumo caecus praecesserat atro,"
            },
            {
                "verse": "Discessit tandem ex oculis; ter pollice tergens"
            },
            {
                "verse": "Quaesivit raptam lucem ingemuitque reperta."
            },
            {
                "verse": "Tandem aperire procul visa est ac tollere lumen"
            },
            {
                "verse": "Ianua lata, ingens, magis increbrescere ferri"
            },
            {
                "verse": "Contusi strepitus, sed nubila abire pedesque"
            },
            {
                "verse": "Firma super sacra vestigia ponere terra."
            },
            {
                "verse": "Constitit ante oculos duro circumdata ferro"
            },
            {
                "verse": "Porta antri; properat gressu festinus et inde"
            },
            {
                "verse": "Occupat ille aditum. Monstri pede pressa repente"
            },
            {
                "verse": "Increpuit porta et sonitus quater arma dedere."
            },
            {
                "verse": "Ut tenuit limen nigro et sese intulit antro,"
            },
            {
                "verse": "Instantes vidit positis incudibus aera"
            },
            {
                "verse": "Tundere Cyclopas, strepitu quo littora late"
            },
            {
                "verse": "Hypsipylea tremunt nigrisque exesa caminis"
            },
            {
                "verse": "Antra Aetnaea tonant, fornacibus ignis anhelat."
            },
            {
                "verse": "Circum illi tenues taurinis follibus auras"
            },
            {
                "verse": "Accipiunt redduntque, alii prompta aera tenaci"
            },
            {
                "verse": "Forcipe contundunt, prensant, striduntque cavernis"
            },
            {
                "verse": "Stricturae chalybum, fluit aes aurique metallum;"
            },
            {
                "verse": "Fervet et ardet opus et duro nulla labori"
            },
            {
                "verse": "Est mora. Tunc forte haerentes operique manuque"
            },
            {
                "verse": "Obnixi instabant ferroque auroque polibant"
            },
            {
                "verse": "Horrendum fulmen, quae plurima Iuppiter alto"
            },
            {
                "verse": "Deicit in terras caelo; iam nubis aquosae"
            },
            {
                "verse": "Treis radios, treis concretae, treis turbinis irae"
            },
            {
                "verse": "Aptarant ignisque simul tonitrusque metusque."
            },
            {
                "verse": "Verum ut viderunt illum, qui in limine primo"
            },
            {
                "verse": "Mirabatur opus, chalybes lumenque quod unum"
            },
            {
                "verse": "Fronte virum clypei ac Phoebeae lampadis instar"
            },
            {
                "verse": "Scintillabat et in medio praesistere fabrum,"
            },
            {
                "verse": "Hortari ...stos mollire, educere ferrum,"
            },
            {
                "verse": "Instare et multis animos accendere dictis,"
            },
            {
                "verse": "Mulciber exclamans: \"Quaenam fiducia divum"
            },
            {
                "verse": "Tangere limen! - ait - Quisnam es? Quidnam, improbe, quaeris,"
            },
            {
                "verse": "Qui subiisse domos ausus, quas tangere nulli"
            },
            {
                "verse": "Fas hominum, nisi sit nobis permissa potestas?\"."
            },
            {
                "verse": "Ille nihil contra. Ultrices tum protinus irae"
            },
            {
                "verse": "Exsiliunt divo verbisque minisque fatigat."
            },
            {
                "verse": "Perculsus tandem ille nova formidine mentem,"
            },
            {
                "verse": "Sic fatur: \"Quisquis fueris, tibi vera fatebor"
            },
            {
                "verse": "Nec te causa viae, nec proles nostra latebit."
            },
            {
                "verse": "Principium Ixion generis. Rex Monychus actum"
            },
            {
                "verse": "Longo errore viae, vestras me mittit ad oras;"
            },
            {
                "verse": "Sensit enim quendam immani nunc mole Typhoeum"
            },
            {
                "verse": "Moliri exitium superis et tendere caelo,"
            },
            {
                "verse": "Auxiliumque fero: sedet alta iniuria mente"
            },
            {
                "verse": "Amphitryoniadae; sic nos nostra arma paramus\"."
            },
            {
                "verse": "Plura loqui dedit haud genitor, \"Rabidum\"que repente"
            },
            {
                "verse": "\"Hunc\" ait \"hunc, socii, procul hinc arcete per orbem,"
            },
            {
                "verse": "Ne nostras subiisse domos se iactet et antrum"
            },
            {
                "verse": "Polluat infandus; iam festinate morasque"
            },
            {
                "verse": "Praecipitate omnes totumque inscribite virgis\"."
            },
            {
                "verse": "Dixerat, et divi sermonem est valva secuta,"
            },
            {
                "verse": "Quam ingentem librans ingentior ipse Pyracmon"
            },
            {
                "verse": "Torquet in adversum; levior declinat Amyntor"
            },
            {
                "verse": "In sese obiectam lapsusque sub aera saltu est."
            },
            {
                "verse": "Illa volans haesit portae, quae terque quaterque"
            },
            {
                "verse": "Insonuit cardoque ictu saltavit ahenus."
            },
            {
                "verse": "Arripit ipse fugam atque humeros avertit, at ecce"
            },
            {
                "verse": "Incipiunt iterum tremere et convulsa sonare"
            },
            {
                "verse": "Saxa, ruit tellus, magis et magis obstat eunti."
            },
            {
                "verse": "Volvitur in caput, in lapides illidit obustos"
            },
            {
                "verse": "Caligatque iterum fumus nebulaeque cadentes,"
            },
            {
                "verse": "Sulphureae ex alto plenae caliginis atrae."
            },
            {
                "verse": "Cyclopes iam terga premunt curruntque furuntque."
            },
            {
                "verse": "Quid faciat? Quo se referat? Fugiatne? Sicanae"
            },
            {
                "verse": "Impediunt cursum cautes et grandia saxa"
            },
            {
                "verse": "Crebra pluunt nimbi ritu retinentque negantque."
            },
            {
                "verse": "Viribus an certet nervisque et robore? Caecus"
            },
            {
                "verse": "Lucem adimit fumus nigrantique incubat ala."
            },
            {
                "verse": "An supplex veniam roget? Ast iniuria divi"
            },
            {
                "verse": "Est nimia. Idcirco curarum fluctuat aestu."
            },
            {
                "verse": "Est tentanda fuga: irrumpit tum corpore toto,"
            },
            {
                "verse": "Se iacit in saltus superatque cadentia saxa."
            },
            {
                "verse": "Nunc cadit atque gemit, nunc surgit et emicat ardens,"
            },
            {
                "verse": "Irruit inde iterum stridetque in vulnere vulnus:"
            },
            {
                "verse": "Sed differt ictum calor atque ut sentiat aestus"
            },
            {
                "verse": "Impedit; evadit tandem gaudetque videre"
            },
            {
                "verse": "Optatos latices, optati fluminis undas"
            },
            {
                "verse": "Et saltu tranat. Postquam pavor ossa reliquit,"
            },
            {
                "verse": "Incumbit magis atque magis labentia velox"
            },
            {
                "verse": "Per vada nec fulvis signat vestigia arenis."
            },
            {
                "verse": "Iam Veneri dilectus Eryx sua culmina supra"
            },
            {
                "verse": "Pandit; diffugiunt antra et via longa recedit,"
            },
            {
                "verse": "Donec inexhaustas spumantis ad aequoris undas"
            },
            {
                "verse": "Venit, ubi exacto dimittit flumina cursu"
            },
            {
                "verse": "Datque tributa mari fluvius fontemque Arethusam"
            },
            {
                "verse": "Fingit, quam quondam genitor cum Alpheus amaret,"
            },
            {
                "verse": "Dum nymphe nulla pompa comitata suarum"
            },
            {
                "verse": "Lassa secaret aquas laetoque sub amne decorum"
            },
            {
                "verse": "Ablueret corpus, calamos deus inter agrestes"
            },
            {
                "verse": "Insertatque caput cannis refugitque videri;"
            },
            {
                "verse": "Dumque videt frigetque caletque fovetque cupitque"
            },
            {
                "verse": "Desperatque audetque feroxque libidine in undas"
            },
            {
                "verse": "Desilit. Illa deum cernens, subtincta rubore"
            },
            {
                "verse": "Transvolat elapsu ripas, compressaque cursu"
            },
            {
                "verse": "Versa est in virides Latoo numine lymphas,"
            },
            {
                "verse": "Quas quoque complexus gremio per furva viarum"
            },
            {
                "verse": "Antra simul tandem Siculas abduxit ad oras."
            },
            {
                "verse": "Dulcis aqua est illic; quo postquam ductus Amyntor"
            },
            {
                "verse": "Aequoreum superat fontem per littus amoenum"
            },
            {
                "verse": "Quo Fortuna vocat gressus glomeransque volansque"
            },
            {
                "verse": "Iam quas Aetna ardens prorumpat ad aethera nubes"
            },
            {
                "verse": "Suspicit atque cavis flammam expirare caminis"
            },
            {
                "verse": "Miratur montem ignarus, sed pergit ad atras"
            },
            {
                "verse": "Titanum sedes. Quas postquam sensit apertas,"
            },
            {
                "verse": "Antra petit primum casu saxumque Typhoei,"
            },
            {
                "verse": "Qui toto certare die non desiit, ex quo"
            },
            {
                "verse": "Bellantem liqui montesque sub astra trahentem."
            },
            {
                "verse": "Territus horrendo aspectu, nec farier audet"
            },
            {
                "verse": "Terrificum nec adire hominem aut in tecta subire,"
            },
            {
                "verse": "Sed tantum tremit atque obtutu immotus inhaeret"
            },
            {
                "verse": "Et quatientem humeros spectans fugit atque Typhoeum"
            },
            {
                "verse": "Rursus adire cupit, sed, cum redit, aufugit inde."
            },
            {
                "verse": "Ludentem at sensit et postquam percitus ira est:"
            },
            {
                "verse": "\"Perfide, quid spectas? Quid quaeris? Quid tua tantum"
            },
            {
                "verse": "Mens agitat, dixit, qui postes ambis apertos?"
            },
            {
                "verse": "Haec mortis regna. An forsan iuvat ire sub umbras?\"."
            },
            {
                "verse": "Amens ille metu praesagit sanguine barbam"
            },
            {
                "verse": "Distillare suo, dentesque rubescere caede;"
            },
            {
                "verse": "Sic fatur tandem et trepidus mandata facessit:"
            },
            {
                "verse": "\"Rex, genus egregium terrae, sacra numina cuius"
            },
            {
                "verse": "Trinacriae gens tota colit, veneratur honore,"
            },
            {
                "verse": "Rettulit Haemonias felix iam fama per urbes"
            },
            {
                "verse": "Invictas huius vires roburque timendum"
            },
            {
                "verse": "Gentis et audacter quod nunc molire superbo"
            },
            {
                "verse": "Inferre arma Iovi superosque in bella lacessis."
            },
            {
                "verse": "Imperii laudisque tuae succensus amore"
            },
            {
                "verse": "Monychus huc mittit, qui forti Ixione natus,"
            },
            {
                "verse": "Te similem sibi complexus, sese ipse bimembresque"
            },
            {
                "verse": "Auxilio defert: non quod, fortissime mundi,"
            },
            {
                "verse": "Auxilio indigeas, mortem ast genitoris adempti"
            },
            {
                "verse": "Aeternis odiis iustisque ulciscitur armis."
            },
            {
                "verse": "Mente sedet quoque gentis adhuc iniuria nostrae,"
            },
            {
                "verse": "Quam malus ille olim (credas) affecit iniqua"
            },
            {
                "verse": "Alcides caede, est generis cui Iuppiter auctor."
            },
            {
                "verse": "Ne temnas, rex summe; illic est altus Olympus,"
            },
            {
                "verse": "Est Pindus montesque alti, qui vertice pulsant"
            },
            {
                "verse": "Sidera, quos aliqui tanta de gente lacertis"
            },
            {
                "verse": "Huc iacient mecumque viam per littora carpent\"."
            },
            {
                "verse": "Desierat fari, poterat nec plura Typhoeus"
            },
            {
                "verse": "Exspectare: tonans has edit ad aethera voces:"
            },
            {
                "verse": "\"Effugis incolumis dictisque his vita superstes"
            },
            {
                "verse": "Est tua; nunc celera et regi tu talia narra:"
            },
            {
                "verse": "Non nos illius populos ad bella vocare"
            },
            {
                "verse": "Nec petere auxilium belli. Namque ipsemet unus,"
            },
            {
                "verse": "Unus ego, invito Iove, supra sidera tendam."
            },
            {
                "verse": "Sed si tantus amor, veniat; nam montibus altis"
            },
            {
                "verse": "Indigeo, mittam qui tollant. Improbe, longas"
            },
            {
                "verse": "Rumpe moras, volita et conspectu te eripe nostro\"."
            },
            {
                "verse": "Sic fatus geminos torva de gente relegit"
            },
            {
                "verse": "Coeumque Iapetumque vocans, quos ducat Amyntor."
            },
            {
                "verse": "Iussa citi properant, duce littora longa bimembre"
            },
            {
                "verse": "Iam peragrant. Siculis graditur Centaurus arenis,"
            },
            {
                "verse": "Observans ne quo vel dicto laedat euntes"
            },
            {
                "verse": "Vel facto. Incedunt illi capita alta ferentes,"
            },
            {
                "verse": "Aeriae ut turreis, quos passibus aequat Amyntor"
            },
            {
                "verse": "Disparibus, pelagi ducitque gementis ad undas."
            },
            {
                "verse": "Merguntur dulcis liquido sub gurgite fontis"
            },
            {
                "verse": "Et carpunt per flumen iter saxoque propinquant,"
            },
            {
                "verse": "Claudus ubi aes mollit tundens et fulmina conflat"
            },
            {
                "verse": "Lemnius atque horrendum antrum post terga relinquunt."
            },
            {
                "verse": "Tandem perveniunt hilares ad fluminis aedes"
            },
            {
                "verse": "Parrhasii et viridis iam sub iuga summa Lycaei"
            },
            {
                "verse": "Conspiciunt pictas Penei genitoris arenas"
            },
            {
                "verse": "Ossamque et Pindum inveniunt Nephelenque sub ipsam"
            },
            {
                "verse": "Regem adeunt, alacris qui illos excepit et alta"
            },
            {
                "verse": "Ad tecta accivit; dein vasti dicta Typhoei"
            },
            {
                "verse": "Accipiens, tantos belli se accinxit ad ignes."
            },
            {
                "verse": "Instruit armatas acies tum pelle ferarum"
            },
            {
                "verse": "Exsultatque videns atque incandescit eundo."
            },
            {
                "verse": "Excutit ast Ossam Coeus pandensque lacertos"
            },
            {
                "verse": "Ingentes per inane iacit. Iam Pindus et Othrys,"
            },
            {
                "verse": "Pelius atque Homole frondens et clarus Olympus"
            },
            {
                "verse": "Pervolitant, Siculis mirati insistere terris."
            },
            {
                "verse": "Tum patriam linquunt nitidique ad fluminis undam"
            },
            {
                "verse": "Aggrediuntur iter; sed iam sol fessus Ibero"
            },
            {
                "verse": "Flumine mergit equos solvens fumantia colla."
            },
            {
                "verse": "Tunc illi Alphei subeunt penetralia vivo"
            },
            {
                "verse": "Pumice constructa et laeti in pendentibus antris"
            },
            {
                "verse": "Hospitio divi excepti telluris opacam"
            },
            {
                "verse": "Sermonum variis ducunt ambagibus umbram."
            }
        ]
    ]
}