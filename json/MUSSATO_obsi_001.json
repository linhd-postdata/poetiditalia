{
    "author": "Albertino Mussato",
    "title": "de obsidione",
    "url": "http://www.poetiditalia.it/texts/MUSSATO|obsi|001",
    "text": [
        [],
        [
            {
                "verse": "de obsidione domini Canis Grandis de Veronacirca menia Paduane civitatis"
            }
        ],
        [
            {
                "verse": "Invictum populum formidatumque per omnem"
            },
            {
                "verse": "Italiam, Clio, quovis, soror inclita, cantu"
            },
            {
                "verse": "Ede virum, nec te non equa voce sequentem"
            },
            {
                "verse": "Dedignare chelim. Sanctorum tempora vatum"
            },
            {
                "verse": "Preteriere, modis nunc nostra minoribus etas"
            },
            {
                "verse": "Admittit tenerum leni modulamine carmen."
            },
            {
                "verse": "Te prodente canam seclo memoranda perenni"
            },
            {
                "verse": "Prelia que Patave magnus Canis intulit urbi,"
            },
            {
                "verse": "Virtutem obsessi populi durosque labores"
            },
            {
                "verse": "Germanasque acies et pulsum menibus hostem."
            },
            {
                "verse": "Postquam castra Canis Patavinam circiter urbem"
            },
            {
                "verse": "Fixerat, equatis succiso cespite campis"
            },
            {
                "verse": "Ne cursu obstarent visuve per arva virentes"
            },
            {
                "verse": "Arboree frondes neu quis foret exitus urbi,"
            },
            {
                "verse": "Sedulus armatis lustrabat valla maniplis"
            },
            {
                "verse": "Casside sub torva rigidisque horrendus in armis."
            },
            {
                "verse": "Parebant victi per singula rura coloni"
            },
            {
                "verse": "Figentes tectis patulis insignia Scalis"
            },
            {
                "verse": "Atque novo reverentur hero prestantque favores"
            },
            {
                "verse": "Vocibus infesti patrie, non mentibus, urbi."
            },
            {
                "verse": "Mesta coronato stabat plebs intima vallo"
            },
            {
                "verse": "Exosum spectans animis ardentibus hostem."
            },
            {
                "verse": "Atque aliquis magna fudit lamenta querela,"
            },
            {
                "verse": "Antiquis magno referens presentia questu:"
            },
            {
                "verse": "\"Ha pater, eterna qui secula nostra revolvis"
            },
            {
                "verse": "Lege, Deus, cur sic urgeri menibus uni"
            },
            {
                "verse": "Decretum est genti? Recidivane Pergama restant"
            },
            {
                "verse": "Inclitus Euganei que fixit in arva Timavi"
            },
            {
                "verse": "Anthenor profugus Frigiis elapsus ab oris?"
            },
            {
                "verse": "Non sic (preteritis liceat si credere fatis)"
            },
            {
                "verse": "Expedit, ut populus pereat discrimine belli"
            },
            {
                "verse": "Iste, sed ut longa compostus pace quiescat."
            },
            {
                "verse": "In te nostra tamen vox invehat excita questu,"
            },
            {
                "verse": "Nobilis urbs Patavi, natura pinguis et arvis"
            },
            {
                "verse": "Euganeis longe fundata sub omine pacis,"
            },
            {
                "verse": "Condidit a Frigiis quam gens erepta ruinis."
            },
            {
                "verse": "Cur sic instabilis totiens obversa rotatu"
            },
            {
                "verse": "Naturam sortemque tuam per tempora mutas?"
            },
            {
                "verse": "Pinguis alis pleno distentos ubere cives"
            },
            {
                "verse": "Dona quibus flave Cereris alimenta ministras,"
            },
            {
                "verse": "Lacte et melle fluens et Bachi munere largo."
            },
            {
                "verse": "Una etas simplex et fraudis nescia vivit"
            },
            {
                "verse": "De bene quesitis lucris et munere glebe,"
            },
            {
                "verse": "Equa pace fruens, dum diligit otia pacis"
            },
            {
                "verse": "Defenditque suos sine vi tutissima fines."
            },
            {
                "verse": "Quippe monent cives patrie monimenta ruine"
            },
            {
                "verse": "Preterite qui, dum memores infanda renarrant"
            },
            {
                "verse": "Scandala, candentes animos aususque cohercent."
            },
            {
                "verse": "Dumque senes vivunt vivit respublica, cumque"
            },
            {
                "verse": "Deficiunt oriens inimica superbia surgit."
            },
            {
                "verse": "Serpit ab hac luxus fenusque et dira cupido,"
            },
            {
                "verse": "Intuitu longo spaciosos iungere campos"
            },
            {
                "verse": "Rure, sed urbe domos altas extollere celo"
            },
            {
                "verse": "Pingere et ere trabes aurumque apponere tignis,"
            },
            {
                "verse": "Aspernare epulas patrum pecudumque legumen"
            },
            {
                "verse": "Dicere seu liquidis assuescere corpora rapis."
            },
            {
                "verse": "Decernunt pingues patinas lactentibus edis"
            },
            {
                "verse": "Instaurare satis melius teneroque iuvenco."
            },
            {
                "verse": "Eunuchos laudant pullos carnesque ferinas"
            },
            {
                "verse": "Ferculaque ex Arabum spicis condita sapore."
            },
            {
                "verse": "Spernere finitimas gentes et malle timeri"
            },
            {
                "verse": "Incipiunt veterumque irrumpere federa patrum"
            },
            {
                "verse": "Atque vetus nullo rescindere fedus amore."
            },
            {
                "verse": "Tunc locus invidie, furit in precordia livor"
            },
            {
                "verse": "Divisos acuens studia in contraria cives"
            },
            {
                "verse": "Et patriam inficiens odio excrescente quietem."
            },
            {
                "verse": "Tum raptim exorte subeunt in viscera partes"
            },
            {
                "verse": "Invigilantque doli, mordentes anxia cure"
            },
            {
                "verse": "Corda vorant que seva struant molimina queve"
            },
            {
                "verse": "Forsan in exosos iaciant nova crimina cives"
            },
            {
                "verse": "Quo valeant rapidum vulgus concire furore"
            },
            {
                "verse": "Illaque precipiti plectenda impingere plebi."
            },
            {
                "verse": "Credula ve nimium semper victoribus illa"
            },
            {
                "verse": "Exequitur voces clamantum atque irruit illo"
            },
            {
                "verse": "Quo vox alta sonat scelus obtestata reorum"
            },
            {
                "verse": "Quos non ulla fides iurisve evicerit ordo."
            },
            {
                "verse": "Fit civile nefas comissum examine nullo;"
            },
            {
                "verse": "Non nisi sed veri series post acta liquescit."
            },
            {
                "verse": "Heu sero tantum post vulnera penitet ire!"
            },
            {
                "verse": "Tum furor et rabies et inevitabile prorsus"
            },
            {
                "verse": "Exitium propria se se depellere terra"
            },
            {
                "verse": "Vel sibi vicino patriam prebere tiranno."
            },
            {
                "verse": "Deprensum tamen est semper quod credula plebes"
            },
            {
                "verse": "Seditione carens graditur per simplicis equi,"
            },
            {
                "verse": "Natura monstrante, vias dictamine sancto;"
            },
            {
                "verse": "Fraude tamen procerum que circumventa suorum,"
            },
            {
                "verse": "Fisa nimis, patitur sevas indigna ruinas."
            },
            {
                "verse": "Hoc iuvat etatem tantum que tempore vivit,"
            },
            {
                "verse": "Quod videt affligi plectique sub ordine primos"
            },
            {
                "verse": "Auctores scelerum. Non unquam regula fallit"
            },
            {
                "verse": "Illa, nec a quoquam scelus hoc transivit inultum."
            },
            {
                "verse": "Haud hec eveniunt unquam sine strage nocentum."
            },
            {
                "verse": "Si petat exemplum quivis ab origine prima,"
            },
            {
                "verse": "Urbs Padue magne fuerit cum filia Troie,"
            },
            {
                "verse": "Et patrem et prolem secum delevit adulter"
            },
            {
                "verse": "Dardanus. O semper nostrorum causa malorum"
            },
            {
                "verse": "Femina! Sed nostros reprimant hic carmina questus."
            },
            {
                "verse": "Nec minus ob Troiam bellis et fraudibus ustam"
            },
            {
                "verse": "Ira deum pelago reduces delevit Achivos."
            },
            {
                "verse": "Aiax igne poli cecidit percussus Oyleus"
            },
            {
                "verse": "Emersusque freto saciavit Palladis iram;"
            },
            {
                "verse": "Pars confisa fuga, conspecto lumine falso,"
            },
            {
                "verse": "Cautibus allidens Capharei fraude perempta est."
            },
            {
                "verse": "Ingenio miseros hoc circumvenit Achivos"
            },
            {
                "verse": "Fraude sua genitor Palamedis fraude necati."
            },
            {
                "verse": "Magnanimum Atridem noctu iugulavit adulter:"
            },
            {
                "verse": "Nec lare nec patria potuit gaudere quiete."
            },
            {
                "verse": "Appulsus proprie Dyomedes cedere terre"
            },
            {
                "verse": "Advena Siccaniam soceri transivit ad oram."
            },
            {
                "verse": "Nonne pererratum longis anfractibus equor"
            },
            {
                "verse": "Infandique doli Circes sevique Cyclopes"
            },
            {
                "verse": "Dullichium tenuere ducem maria omnia circum"
            },
            {
                "verse": "Lustrantem, propriam fesso qui numine tandem,"
            },
            {
                "verse": "Non nisi confectus senio, pervenit ad urbem?"
            },
            {
                "verse": "Cur aliquos frustra longo sermone moremur?"
            },
            {
                "verse": "Res mansere Asie post diruta Pergama nulle,"
            },
            {
                "verse": "Vile pecus cunctis hodie gens illa putata est."
            },
            {
                "verse": "Cleonimus rex Grecorum dilapsus ab undis"
            },
            {
                "verse": "Adriacis multa vicina per equora classe"
            },
            {
                "verse": "Invasit Patavos ingenti turbine vicos."
            },
            {
                "verse": "Quem contra egressi Patavina ex urbe coloni"
            },
            {
                "verse": "Delevere suis conclusum finibus, altas"
            },
            {
                "verse": "Et cepere rates fugitque per equora solus."
            },
            {
                "verse": "Menibus excelsas secum traxere carinas"
            },
            {
                "verse": "Antiqui Troades Patavi. Solennia nostri"
            },
            {
                "verse": "Festa iocis hodie memorant navalia naute."
            },
            {
                "verse": "Nota satis vobis Ecerini gesta nefandi,"
            },
            {
                "verse": "Civibus ob patriam dederit que premia primis"
            },
            {
                "verse": "Ere datam. Vivunt hec nostra in secla. Nepotes"
            },
            {
                "verse": "Videre extinctum reliqua cum prole tirannum."
            },
            {
                "verse": "Nostra resurrexit demum respublica victrix"
            },
            {
                "verse": "(Fert hodie dignas Romana ecclesia laudes)."
            },
            {
                "verse": "Hec aliquis vatum tragica defleta querela"
            },
            {
                "verse": "Tradidit Archilocis in parva volumina metris."
            },
            {
                "verse": "Si causas tanti liceat depromere belli,"
            },
            {
                "verse": "Cognita cum fuerint Ecerini facta profani"
            },
            {
                "verse": "Que tantum aflicti nostri videre parentes,"
            },
            {
                "verse": "Non tamen he fatis culpe impendantur iniquis"
            },
            {
                "verse": "Aut nimis accense divini numinis ire;"
            },
            {
                "verse": "O Patavi, potius meritis impingite vestris."
            },
            {
                "verse": "Nam postquam excrevit tantarum copia rerum"
            },
            {
                "verse": "Quas fecunda dabat tellus et pontus et aer,"
            },
            {
                "verse": "Continuo mentes inopes opulentia fecit"
            },
            {
                "verse": "Invasitque animos malesuada superbia vestros,"
            },
            {
                "verse": "Spernere finitimas vestro sub climate gentes"
            },
            {
                "verse": "Et nullas vestris equas presumere vires."
            },
            {
                "verse": "Quesitam multo censu magnoque favore,"
            },
            {
                "verse": "Paccata vobis Henrici Cesaris ira,"
            },
            {
                "verse": "Deseruit sanctam vestra inconstantia pacem"
            },
            {
                "verse": "Et furor effrenis rupit longa otia vester"
            },
            {
                "verse": "Delevitque aquilas mundi comunia signa"
            },
            {
                "verse": "Invasitque Canem bellis vicina tenentem"
            },
            {
                "verse": "Rura sub imperii titulo regisque favore"
            },
            {
                "verse": "Et ferro et flammis binas exivit in urbes."
            },
            {
                "verse": "Sed neque sic omnes in vos convertere culpas"
            },
            {
                "verse": "Quippe velim vestros vel sic reprendere motus,"
            },
            {
                "verse": "Quin fatear vestra quicquam rationis in ira."
            },
            {
                "verse": "Noverat Henricus, si fas est dicere, Cesar"
            },
            {
                "verse": "Vos odisse Canem notis rationibus hostem,"
            },
            {
                "verse": "Ante parum fuerat cum capta Vicentia, cesos"
            },
            {
                "verse": "Ob cives Padue civili federe fratres"
            },
            {
                "verse": "Tum sibi connexos captivaque corpora venum"
            },
            {
                "verse": "Ere data et vobis multa feritate perossum."
            },
            {
                "verse": "Vera loqui liceat. Sua per preconia pacem"
            },
            {
                "verse": "Cesar in Italiam veniens promiserat orbi;"
            },
            {
                "verse": "Verone fuerat iungenda Vicentia terris"
            },
            {
                "verse": "Ut pax sancta foret populique in pace manerent;"
            },
            {
                "verse": "Haud aliter fieri poterat nisi iudicis huius"
            },
            {
                "verse": "Sub Canis imberbis sceptro, qui noverat usum"
            },
            {
                "verse": "Pacis in his oris, cum nemo quietior illo."
            },
            {
                "verse": "Nempe auctore Deo rerum dignissimus ordo"
            },
            {
                "verse": "Adveniens eque superis descendit ab astris."
            },
            {
                "verse": "Non aliter vestros potuit sedare furores;"
            },
            {
                "verse": "Vestra quidem dignis mulctavit crimina penis."
            },
            {
                "verse": "Atque etiam iam nunc, ut bella externa sinamus,"
            },
            {
                "verse": "Intima quis referat solo fedissima dictu,"
            },
            {
                "verse": "Deteriora quibus non unquam viderat etas?"
            },
            {
                "verse": "Indiga nullius fuit intestina tiranni"
            },
            {
                "verse": "Impietas, sevos movit que dira potentes"
            },
            {
                "verse": "In proprios cives stolidum concire popellum"
            },
            {
                "verse": "Ordine non ullo comunia rumpere iura"
            },
            {
                "verse": "Et venale forum socio fedare cruore,"
            },
            {
                "verse": "Plebsque nimis vanas admittens credula voces"
            },
            {
                "verse": "Libertate sua cessit privata ruina,"
            },
            {
                "verse": "Publica privatis cesserunt iura, nec inde"
            },
            {
                "verse": "Ullus in urbe locus solitis parere statutis."
            },
            {
                "verse": "Dehinc subiecta viris periit respublica paucis"
            },
            {
                "verse": "Postque hec omissis leges siluere statutis,"
            },
            {
                "verse": "Plebiscita sui nec decrevere tribuni."
            },
            {
                "verse": "Exilium cives multi petiere volentes,"
            },
            {
                "verse": "Linquentes mestam sevis terroribus urbem,"
            },
            {
                "verse": "Et proprias liquere domos victosque penates."
            },
            {
                "verse": "Sed lare nativo multi discrimine magno"
            },
            {
                "verse": "Non nisi conspectis gladiis cessere sequentum."
            },
            {
                "verse": "Quid fugis exosum domini per tempora nomen?"
            },
            {
                "verse": "Ad dominum confusa tuis urbs libera culpis"
            },
            {
                "verse": "Circumventa venis et civi subderis uni."
            },
            {
                "verse": "Quidni? Sopitum bellum civile putatum est"
            },
            {
                "verse": "Externumque simul: nam sic suasere priores."
            },
            {
                "verse": "Tunc aliquis magno clamans hortamine vocem"
            },
            {
                "verse": "Extulit: 'O cives uni parere necesse est."
            },
            {
                "verse": "Unus enim nobis cunctando restituet rem'."
            },
            {
                "verse": "Heu neque sopitum bellum civile, sed auctum,"
            },
            {
                "verse": "Externumque simul. Fugere ex ordine plures"
            },
            {
                "verse": "Qui domini preerant lateri menseque priores,"
            },
            {
                "verse": "Querentes veterem digressi menibus hostem."
            },
            {
                "verse": "Inde aliud maius sequitur scelus. Altera namque"
            },
            {
                "verse": "His inimica prius Padue depulsa iuventus"
            },
            {
                "verse": "Se paribus votis annexo federe iungit"
            },
            {
                "verse": "Accersuntque Canem collectis viribus urbi"
            },
            {
                "verse": "Bella movere sue patriisque insidere muris\"."
            },
            {
                "verse": "Multa sub hoc referens aliquis subiunxerat ille"
            },
            {
                "verse": "Omnia que nostro fuerant si digna relatu"
            },
            {
                "verse": "Materiam longabat opus. Sed carmina sistit"
            },
            {
                "verse": "Nostra dolor, lacrime veniuntque ad lumina nostre."
            },
            {
                "verse": "Sit satis instantis casus predicere belli"
            },
            {
                "verse": "Nec modo preteritos liceat renovare dolores."
            },
            {
                "verse": "Sevus ut inclusos rerum privaverat usu"
            },
            {
                "verse": "Exteriore Canis fructusque negaverat omnes,"
            },
            {
                "verse": "Hoc solum restare putat, comunia tantum"
            },
            {
                "verse": "Si miseris elementa neget. Tum flumina primum"
            },
            {
                "verse": "Sistere conatur circum labentia muros."
            },
            {
                "verse": "Evocat ex omni Patavino rure colonos"
            },
            {
                "verse": "Adiecitque loco vicine illabitur urbi"
            },
            {
                "verse": "A quo Brintha celer iussitque fluenta recludi."
            },
            {
                "verse": "Haud secus ut iussi faciunt: ingentia sternunt"
            },
            {
                "verse": "Robora et impactam silicum sub pondere terram."
            },
            {
                "verse": "O genus agrestum, servum pecus, utile mundo"
            },
            {
                "verse": "Mancipium duros natum tolerare labores,"
            },
            {
                "verse": "Effigies hominum, modico sed belua sensu,"
            },
            {
                "verse": "Quod non ulla regit ratio quocumque traharis:"
            },
            {
                "verse": "Ecce pari studio lentam nunc obstruis undam"
            },
            {
                "verse": "Defossam longo Brinthe de flumine tractu"
            },
            {
                "verse": "Quam tuus ipse labor reducem divertet ad urbem."
            },
            {
                "verse": "Vidit ut exclusum vicinis menibus amnem"
            },
            {
                "verse": "Grana molendinis et non florescere siccis,"
            },
            {
                "verse": "Contrahit urbe rotas populus teretesque molarum"
            },
            {
                "verse": "Ciclos et duris annexos dentibus orbes"
            },
            {
                "verse": "Quicquid et in fluviis triture convenit arti"
            },
            {
                "verse": "Aptavitque operi famulos tenerasque puellas"
            },
            {
                "verse": "Et volucri giro vires supplevit aquarum."
            },
            {
                "verse": "Addunt summissis alii iumenta caballis"
            },
            {
                "verse": "Et frumenta terunt lapidi durumque legumen"
            },
            {
                "verse": "Perque omnes vicos operum comurmurat usus."
            },
            {
                "verse": "Ad potus ususque hominum pecorumque perennes"
            },
            {
                "verse": "Non deerant hauste venis putealibus unde."
            },
            {
                "verse": "Arebant ulle magno si forsitan estu,"
            },
            {
                "verse": "Norat aquare novis animalia fontibus usus"
            },
            {
                "verse": "Ad victumque aderat cuntarum copia rerum."
            },
            {
                "verse": "Annua quippe Ceres dederat pinguissima fruges"
            },
            {
                "verse": "Et, Canis adventu noto primoque tumultu,"
            },
            {
                "verse": "Quisque suos fructus in tutam traxerat urbem,"
            },
            {
                "verse": "Plena bonisque aliis hominum que postulat usus"
            },
            {
                "verse": "Urbs erat. Omnis enim, scito discrimine belli,"
            },
            {
                "verse": "Utilibus victu proprias compleverat edes."
            },
            {
                "verse": "Quid tamen ista tibi, Padue vesana iuventus,"
            },
            {
                "verse": "Profuerint, uno que cum consumpseris anno"
            },
            {
                "verse": "Victa fame supplex dominum susceperis hostem?"
            },
            {
                "verse": "Numina sola tuas auferre potencia clades"
            },
            {
                "verse": "Non humana valent: rerum sic ordo reposcit."
            },
            {
                "verse": "Instat ab arce Canis castri quod struxerat urbi"
            },
            {
                "verse": "Oppositum, posset si forte lacessere bello"
            },
            {
                "verse": "Menibus astantem populum peditumque frequenti"
            },
            {
                "verse": "Impulsu clausis subicit certamina portis."
            },
            {
                "verse": "At Paduana gravi nimium succensa dolore"
            },
            {
                "verse": "Plebs furit interior vetitisque irrumpere portis"
            },
            {
                "verse": "Nititur, obiectos et vi disrumpere postes,"
            },
            {
                "verse": "Vi tandem et procerum monitu repressa priorum."
            },
            {
                "verse": "Pons erat amplectens duro de robore flumen,"
            },
            {
                "verse": "Unde erat egressus solitis invadere turbis"
            },
            {
                "verse": "Castra Canis, varios nec non excire tumultus."
            },
            {
                "verse": "Hunc Canis agreditur subiectis urere flammis,"
            },
            {
                "verse": "Excelsam siccis onerans virgultibus alnum"
            },
            {
                "verse": "Addiciensque ignem stipulis et stramine tectum"
            },
            {
                "verse": "Armatisque viris tabulas alnumque coronat"
            },
            {
                "verse": "Ipseque distinctas acies in prelia ducit."
            },
            {
                "verse": "Viderat hec solers belli dux omnia Vannes."
            },
            {
                "verse": "Constituit pedites directo ex ordine ponti"
            },
            {
                "verse": "Et prope contiguam complevit milite ripam."
            },
            {
                "verse": "Postquam appulsa ratis ponti, certamina fiunt,"
            },
            {
                "verse": "Crebra per obiectam descendunt spicula proram"
            },
            {
                "verse": "Oppositeque trabes prohibent accedere ponti."
            },
            {
                "verse": "Illa tamen raptim subiit subvectaque sursum"
            },
            {
                "verse": "Erigit arsuras tabulis cum sulphure flammas."
            },
            {
                "verse": "Desuper ignis edax calidis extinguitur undis"
            },
            {
                "verse": "Saxaque navalem quaciunt ingentia molem."
            },
            {
                "verse": "O civilis amor morti prelate patenti,"
            },
            {
                "verse": "Eternum pro quo morientem vivere certum est!"
            },
            {
                "verse": "Se pedes hostilem preceps consternit in alnum"
            },
            {
                "verse": "Cominus et promptum pectus convertit in hostem."
            },
            {
                "verse": "Victa suo cedens ultro ratis uritur igni."
            },
            {
                "verse": "Lancea tunc laxo iacitur de ponte lacerto,"
            },
            {
                "verse": "Navita desertam linquit sine remige puppem."
            },
            {
                "verse": "Ut videre ratem fluvio secedere victam,"
            },
            {
                "verse": "Qui ponti preerant iuvenes ad proxima ripe"
            },
            {
                "verse": "Prelia cepta suis maiori robore currunt"
            },
            {
                "verse": "Annixique simul subiunctis viribus illas"
            },
            {
                "verse": "Que de parte Canis pugne loca prima tenebant"
            },
            {
                "verse": "Avertere acies ultro dare terga coactas."
            },
            {
                "verse": "Allidunt turmis equitum terrore fugate"
            },
            {
                "verse": "Victorum post se magna cum cede sequentum,"
            },
            {
                "verse": "Marte sed adverso conspecta strage suorum"
            },
            {
                "verse": "Se retro avertens Canis in sua castra recepit."
            },
            {
                "verse": "His aliisque Canis noctesque diesque sub armis"
            },
            {
                "verse": "Urgebat pressam crebris insultibus urbem."
            },
            {
                "verse": "Quos tamen invicto plebs indefessa labore"
            },
            {
                "verse": "Audax solicitis tolerabat sedula curis."
            },
            {
                "verse": "Mirum quanta viris inerat constancia clausis"
            },
            {
                "verse": "Ordoque sub certis vicibus concurrere vallis"
            },
            {
                "verse": "Et bello se se paribus disponere votis,"
            },
            {
                "verse": "Ut cunctorum anime simul omnes corpore in uno"
            },
            {
                "verse": "Et mens una foret defendere viribus urbem."
            },
            {
                "verse": "Nam quo tacta dabat signum campana tumultus,"
            },
            {
                "verse": "Illo tendebat subito gens illa volatu."
            },
            {
                "verse": "Fluxerat autumpnus pallens sublataque campis"
            },
            {
                "verse": "Parva seges cane suberant et tempora brume,"
            },
            {
                "verse": "Cum sibi tutorem Patavi legere ducemque"
            },
            {
                "verse": "Goricum Henricum comitem Iacobique voluntas"
            },
            {
                "verse": "Annuit, urbis erat cui tunc commissa potestas."
            },
            {
                "verse": "Ille vices belli magno sibi sumpserat ausu"
            },
            {
                "verse": "Et Tarvissine vires contraxerat urbi"
            },
            {
                "verse": "(Sancte Deus, quantas!), sortem si fata tulissent,"
            },
            {
                "verse": "Vincere que poterant Canis equo Marte catervas."
            },
            {
                "verse": "Alcius annuerat Deus hanc decidere litem."
            },
            {
                "verse": "Indixere moras bello sub Cesaris Austri"
            },
            {
                "verse": "Iudicio magni partes regisque Boemi."
            },
            {
                "verse": "Interea Patave fuerat custodia terre"
            },
            {
                "verse": "Ulrico de Valse viro comissa fideli."
            },
            {
                "verse": "Cesaris ille quidem Federici nomine partes"
            },
            {
                "verse": "Fidus agens Patavum sumpsit pro Cesare sceptrum."
            },
            {
                "verse": "Gaudia quanta, Deus, lapse tunc attulit urbi"
            },
            {
                "verse": "Ulricus, regione Canem dum tollere spondet"
            },
            {
                "verse": "De Patava, castris in pristina iura redactis!"
            },
            {
                "verse": "Ille ut suscepit Patavam vice Cesaris urbem,"
            },
            {
                "verse": "Tutelam Ulrico nato curamque relinquens,"
            },
            {
                "verse": "Quatuor adductis legatis civibus, ipse"
            },
            {
                "verse": "Ad regem direxit iter. Goricius heros"
            },
            {
                "verse": "Henricus pariter comitem se prebuit illi."
            },
            {
                "verse": "Mutat castra Canis petiturus et ipse tribunal,"
            },
            {
                "verse": "Pandit iter laxatque vias (sic pactus) ad urbem"
            },
            {
                "verse": "Atque intermisse concessit comoda treuge."
            },
            {
                "verse": "Nec minus ipse agros retinet quesitaque rura"
            },
            {
                "verse": "Et Padue solis servantur nomina muris."
            },
            {
                "verse": "O mortale hominum genus exsaturabile nunquam"
            },
            {
                "verse": "Et mens quesitis nunquam contenta, supersint"
            },
            {
                "verse": "Si qua videnda oculis! Tibi si confinia mundi"
            },
            {
                "verse": "Subiaceant, celis alios effundis hyatus!"
            },
            {
                "verse": "Pone, Canis, Padua si iam potiare cupita"
            },
            {
                "verse": "An contentus eris? Certe maiore famesces"
            },
            {
                "verse": "Esurie. Satagis flagrantem accendere votum."
            },
            {
                "verse": "Cur iurata tibi percussaque federa frangis,"
            },
            {
                "verse": "Dum Patavis alimenta negas promissa, patentes"
            },
            {
                "verse": "Nec sinis (ut pactum est) urbi concurrere calles?"
            },
            {
                "verse": "Desuper hec cernens Deus est, Fridericus et infra"
            },
            {
                "verse": "Cesar adest: bino peccasti numine leso."
            },
            {
                "verse": "Venerat interea Posanum Cesar ab Austro"
            },
            {
                "verse": "Partibus ut propior fieret regique Boemo"
            },
            {
                "verse": "Visurusque Canem decisurusque querelas"
            },
            {
                "verse": "Iure pari tante finemque imponere liti."
            },
            {
                "verse": "Sed Canis offensus coram venisse negantis"
            },
            {
                "verse": "Contemptu, iusti causis permotus et equi,"
            },
            {
                "verse": "Decrevit Paduam digna ratione iuvandam"
            },
            {
                "verse": "Cogendumque Canem Patavis abscedere terris."
            },
            {
                "verse": "Egregio Ulrico Padue prebere levamen"
            },
            {
                "verse": "Ius dedit utque sue defendere iura Vienne."
            },
            {
                "verse": "His iussis dapifer solertior undique sparsas"
            },
            {
                "verse": "Allicit Italiam per regia rura cohortes"
            },
            {
                "verse": "Grataque legatis iungit mandata remissis:"
            },
            {
                "verse": "Leti abeant, urbi caveant, sua viscera servent"
            },
            {
                "verse": "Ulricum interea caro pro pignore natum."
            },
            {
                "verse": "Detulit hec Patavum caprea velocior ulla"
            },
            {
                "verse": "Leta fronte puer viridi precinctus oliva,"
            },
            {
                "verse": "Protinus excelsa qui ductus ad atria voce"
            },
            {
                "verse": "Acclamat vulgo: \"Patavi gaudete beati;"
            },
            {
                "verse": "Solvite vota Deo, laudes attollite celo."
            },
            {
                "verse": "Primus ego venio, victricia pendite dona."
            },
            {
                "verse": "Audivi et vidi, celestia numina testor,"
            },
            {
                "verse": "Cesaris ore sacro: 'Padue comunio nostris"
            },
            {
                "verse": "Accedat titulis nostro defensa favore'."
            },
            {
                "verse": "Arma parat dapifer, veniunt in bella Suevi"
            },
            {
                "verse": "Totaque presidiis armatur Stiria vestris."
            },
            {
                "verse": "Urbs hec imperii dicetur regia magni"
            },
            {
                "verse": "Et iam leta suos servabit libera fines.\""
            },
            {
                "verse": "Hec ait acclamans Fridericum vivere regem."
            },
            {
                "verse": "Hic non lingua valet vel promere littera quantus"
            },
            {
                "verse": "In sublime tonans incusserit aera clamor."
            },
            {
                "verse": "Solvitur exultans plebes effusa per urbem,"
            },
            {
                "verse": "Augetur totis duplex custodia vallis."
            },
            {
                "verse": "Vidit ut obsessos tantum sperare levamen"
            },
            {
                "verse": "Et vitare suas, quod non Canis ante putarat,"
            },
            {
                "verse": "Posse manus, terrore novo succensus et ira"
            },
            {
                "verse": "Tum studio maiore parat quo vincere posset"
            },
            {
                "verse": "Forsitan ingenio vel apertis viribus urbem."
            },
            {
                "verse": "Instat atrox altis subducens prelia muris"
            },
            {
                "verse": "Committitque acres vario certamine pugnas."
            },
            {
                "verse": "Sed quacumque Canem vallis accedere rumor"
            },
            {
                "verse": "Vulgabat, rapido tendebant agmina cursu."
            },
            {
                "verse": "Grandine nec tanto crebrescit ab ethere nimbus,"
            },
            {
                "verse": "Nec tanto tonitru crepitat post fulgura celum,"
            },
            {
                "verse": "Desuper a muris quanto condensa tumultu"
            },
            {
                "verse": "Tela cadunt. Ictus crebris non cernitur hostis"
            },
            {
                "verse": "Missilibus, loca nulla vacant ferienda sagittis."
            },
            {
                "verse": "Ballistas tormenta gravi mollimine flexas"
            },
            {
                "verse": "Laxabant binas simul impendentia mortes."
            },
            {
                "verse": "Armatos furata viros, non visa per auras,"
            },
            {
                "verse": "Spicula parva volant minimisque similima muscis"
            },
            {
                "verse": "Saxaque de tortis volitabant plurima fundis."
            },
            {
                "verse": "Stridula marmoreas fundebat machina glandes."
            },
            {
                "verse": "Impaciens pugne valli sed tegmine vulgus"
            },
            {
                "verse": "Desilit appenso (proh mira audacia!) fune"
            },
            {
                "verse": "Menibus iniussum et nudis petit ensibus hostes."
            },
            {
                "verse": "Cominus insertis peraguntur bella lacertis."
            },
            {
                "verse": "Desilit impubes pavidos frustrata parentes"
            },
            {
                "verse": "Turba, per oppositos sinuatis arcubus agros"
            },
            {
                "verse": "Hostiles suffigit equos, si forte per hostes"
            },
            {
                "verse": "Expetitur, patrie repetit tutamina fosse."
            },
            {
                "verse": "Nonnunquam, constrate Canis, certamine ab ipso"
            },
            {
                "verse": "Occiso secedis equo pugnasque relinquis,"
            },
            {
                "verse": "Ambitiose nimis rebus confise secundis."
            },
            {
                "verse": "Quidni? Bella geris multos habitura triumphos,"
            },
            {
                "verse": "Amplecti siquidem poteris que strenuus audes."
            },
            {
                "verse": "Non nisi per preceps iter unquam gloria vadit"
            },
            {
                "verse": "Constitit et magno semper suprema parari."
            },
            {
                "verse": "Nulla quies unquam scandit fastigia regni."
            },
            {
                "verse": "Vosque per oppositum Patavi, quod libera sitis"
            },
            {
                "verse": "Turba, simul tantum vestram defenditis urbem:"
            },
            {
                "verse": "Quod cupit abnuitis. Medius discriminet ensis"
            },
            {
                "verse": "Quod pax nulla valet, demum decernere ferro"
            },
            {
                "verse": "Sit fas productam tam longo tempore litem."
            },
            {
                "verse": "At postquam certasse diu frustraque sub ipsis"
            },
            {
                "verse": "Menibus et pedites immani Marte repressos"
            },
            {
                "verse": "Cerneret atque diem verso pallescere Phebo,"
            },
            {
                "verse": "Dat signum reditu Canis ad tentoria versus."
            },
            {
                "verse": "Tum \"Da daque cani\" vocitat risoria plebes"
            },
            {
                "verse": "Altaque de summo fundunt opprobria vallo."
            },
            {
                "verse": "Ridet hyantis ovans vana ostentacula vulgi"
            },
            {
                "verse": "Infrendens tectam difert tamen altius iram."
            },
            {
                "verse": "His licet adversis semper succesibus usus,"
            },
            {
                "verse": "Bella tamen semper Canis indefessus agebat"
            },
            {
                "verse": "Ut, quam longa foret succensa caloribus estas,"
            },
            {
                "verse": "Ulla dies unquam penitus non Marte vacaret"
            },
            {
                "verse": "Aut hac aut alia subducere prelia porta."
            },
            {
                "verse": "Et tamen hec populus mira virtute ferebat"
            },
            {
                "verse": "Quem Canis offensi fastidia visa iuvabant."
            },
            {
                "verse": "Sed subit extremi pestis suprema pericli"
            },
            {
                "verse": "Seva fames acto bis quinis mensibus anno."
            },
            {
                "verse": "Diva, famis tante da prodere tedia, Clio."
            },
            {
                "verse": "Ut primum Patavos fines occeperat hostis"
            },
            {
                "verse": "Iam prematuras anni perceperat uvas"
            },
            {
                "verse": "Inclusosque urbi musto privaverat omni."
            },
            {
                "verse": "Omnia post hyemem longis anfractibus actam"
            },
            {
                "verse": "Munera defuerant veteris consumpta Lyei."
            },
            {
                "verse": "Rebus in humanis o munus amabile vinum,"
            },
            {
                "verse": "Precipue assuetis, vite pars maxima nostre,"
            },
            {
                "verse": "Quanto deficiens urges angore carentes!"
            },
            {
                "verse": "Haud aliter notum nisi quod dum deficis absens"
            },
            {
                "verse": "Linquis vitalem sicco pulmone vigorem."
            },
            {
                "verse": "Cara magis vasis quota pars si forsan acebat,"
            },
            {
                "verse": "Limphis mixta suos ducebat longius usus."
            },
            {
                "verse": "Nam vacua et lota vegetum pars multa suarum"
            },
            {
                "verse": "Fece Thetim decuplam modico infundebat aceto"
            },
            {
                "verse": "Dumque merum saperet visa est prebere levamen."
            },
            {
                "verse": "Cinama comiscens aliquis carchesia mellis"
            },
            {
                "verse": "Cum paulo piperis liquidis stillabat in undis"
            },
            {
                "verse": "Tritaque in hoc multum valuit liquiricia potu."
            },
            {
                "verse": "Cum sale pars madidum mictens mollescere granum"
            },
            {
                "verse": "Melleque suffuso clarum expressere medonem."
            },
            {
                "verse": "His tribuere aliud Iuli fervencia mensis"
            },
            {
                "verse": "Tempora suffragium viridis quod granula palmes"
            },
            {
                "verse": "Edidit expressos iam nunc prebentia sucos"
            },
            {
                "verse": "Quos violenta manus teneris erepta racemis"
            },
            {
                "verse": "In liquidis contrivit aquis hausitque liquores."
            },
            {
                "verse": "O quam dulce merum, quantum dabat illa saporis"
            },
            {
                "verse": "Mixtio subiuncta modici dulcedine mellis!"
            },
            {
                "verse": "Pressaque de gravido spumans cervisia farre"
            },
            {
                "verse": "Potum grata dabat Bromii mentita saporem."
            },
            {
                "verse": "Nobilium tamen he fuerant erisque potentum"
            },
            {
                "verse": "Delicie, putealis aque gens altera queque"
            },
            {
                "verse": "Corpora rorabant largo saciata liquore"
            },
            {
                "verse": "Et quacumque cibos cum posceret ora parabant"
            },
            {
                "verse": "In patulum phialas limpha candente nitentes."
            },
            {
                "verse": "Nec locus invidie: prebebant pocula risus,"
            },
            {
                "verse": "Per vicos hylares peragebant prandia turbe."
            },
            {
                "verse": "Tantus amor patrie libertatisque cupido."
            },
            {
                "verse": "Hoc unum solamen erat viteque levamen,"
            },
            {
                "verse": "Quod non larga tamen residens sed copia panis"
            },
            {
                "verse": "Defectura dies, faveant nisi numina, paucos:"
            },
            {
                "verse": "Ille quidem mordax urgebat pectora rancor."
            },
            {
                "verse": "Sola tamen curas acres spes una levabat,"
            },
            {
                "verse": "Missa frequens Austri quod nuntia littera regis"
            },
            {
                "verse": "Lecta erat auxilium propere testata futurum"
            },
            {
                "verse": "Hancque secuturas subito cum milite turbas."
            },
            {
                "verse": "Fecerat o quantum letas spes illa salutis"
            },
            {
                "verse": "Et demum ambiguas mentes non credita multis,"
            },
            {
                "verse": "Promissos frustrata dies. Sed fidite iusti"
            },
            {
                "verse": "Quos bona causa fovet superos sperare secundos:"
            },
            {
                "verse": "Nunquam summa iuvant celestia numina tarde."
            },
            {
                "verse": "Senserat interea Friderici Cesaris iram"
            },
            {
                "verse": "Ulricumque Canis multo conamine iussas"
            },
            {
                "verse": "Accelerare vices sumptoque insistere bello."
            },
            {
                "verse": "Angitur insompnis curisque ingentibus eger"
            },
            {
                "verse": "Invigilat tepido volvens sua pectora lecto"
            },
            {
                "verse": "Et pensat gemitu pandens suspiria multo,"
            },
            {
                "verse": "Vincere cum nequeat cassis iam viribus urbem,"
            },
            {
                "verse": "Fortunam tentare dolo noctisque favore."
            },
            {
                "verse": "Tum thalamo, paucis summissa voce vocatis,"
            },
            {
                "verse": "Exilit auroram rutilus cum panderet ortus"
            },
            {
                "verse": "Meniaque intuitu sociis comitantibus ambit."
            },
            {
                "verse": "Templum erat in Patavo multo venerabile cultu"
            },
            {
                "verse": "Menibus inclusum sacra de Virgine nostri"
            },
            {
                "verse": "Numinis ante ortum longevo tempore fanum."
            },
            {
                "verse": "Delubro fuerat Patavo Concordia quondam"
            },
            {
                "verse": "Nomen; adhuc servant veterum cimiteria manes."
            },
            {
                "verse": "Sed postquam illuxit mundo divina propago,"
            },
            {
                "verse": "Nostra salus, templum nostri fecere priores"
            },
            {
                "verse": "Prosdocimo nostre fidei legisque magistro."
            },
            {
                "verse": "Postque sepulta loco martir Iustina sub illo"
            },
            {
                "verse": "Olli iuncta sacri servavit nomina templi."
            },
            {
                "verse": "Hec prope visa Cani prono sub margine ripe"
            },
            {
                "verse": "Palificata strues medie declivia fosse"
            },
            {
                "verse": "Amplectens labentis aque defixa perenni"
            },
            {
                "verse": "Congerie, siccus servaret ut alveus amnem."
            },
            {
                "verse": "Huic super apponi tabulas meditatus ad instar"
            },
            {
                "verse": "Pontis et adverso pedites subducere vallo"
            },
            {
                "verse": "Cogitat et tacitis evincere fraudibus urbem."
            },
            {
                "verse": "Conceptu placito fidens in castra reversus"
            },
            {
                "verse": "Dissimulat vaditque suam secum omnia tractans"
            },
            {
                "verse": "Veronam tanti letatus imagine facti."
            },
            {
                "verse": "Agreditur facinus Canis - o, nimis emulus urbi! -"
            },
            {
                "verse": "Et vocat expertos bellorum et teste remoto"
            },
            {
                "verse": "Premetitur opus, qua vi aut ratione quibusve"
            },
            {
                "verse": "Ingeniis tantum possit comittere furtum."
            },
            {
                "verse": "Compositis igitur consulto milite rebus,"
            },
            {
                "verse": "Dirigit ad castrum gressus sub nocte silenti"
            },
            {
                "verse": "Et vocat extores Patavos sic fatus ad illos:"
            },
            {
                "verse": "\"O Patavi socii, mihi quos fiducia iunxit"
            },
            {
                "verse": "Constans et fidei nunquam separabile pactum,"
            },
            {
                "verse": "Casus adest liquido factis intendere vestris."
            },
            {
                "verse": "Fidite et attentas verbis apponite mentes."
            },
            {
                "verse": "Nunc opus est facto, geritur res vestra potenter"
            },
            {
                "verse": "Strenua si vestros virtus erexerit actus."
            },
            {
                "verse": "Non pro me patriam ferro insidiisve petatis"
            },
            {
                "verse": "Flagito, vos faciat tantum victoria cives."
            },
            {
                "verse": "Ecce patens vobis facilis sine Marte paratur"
            },
            {
                "verse": "Introitus; struxi tabulas trans valla ferentes"
            },
            {
                "verse": "Arma viros tacitumque agmen. Do menia passu"
            },
            {
                "verse": "Pretereunda cito, vestram do nocte sub ipsa"
            },
            {
                "verse": "Sopitam nullis intrare tumultibus urbem.\""
            },
            {
                "verse": "Vix fatus, tanto succendit amore calentes"
            },
            {
                "verse": "In facinus promptos animos, ut tardior omnis"
            },
            {
                "verse": "Illis visa foret captandi temporis hora."
            },
            {
                "verse": "\"Ecce deus noster, da que promisseris - aiunt -"
            },
            {
                "verse": "Da pontem. Quacumque iubes sine ponte ruamus."
            },
            {
                "verse": "Dulce mori nobis tantum tua iussa sequamur.\""
            },
            {
                "verse": "Transierat iam prima quies per strata iacentum"
            },
            {
                "verse": "Desuper et nigrum celabat sidera celum;"
            },
            {
                "verse": "Omne avium pecorumque genus dulcedine somni"
            },
            {
                "verse": "Et quidquid mortale tacet. Natura silentis"
            },
            {
                "verse": "Lege sub eterna servabat tempora noctis."
            },
            {
                "verse": "Tum Canis accitis turbis sub voce viritim"
            },
            {
                "verse": "Induere arma iubet secumque assistere facto"
            },
            {
                "verse": "Eduxitque acies ullo sine murmure castro,"
            },
            {
                "verse": "Constituens ripe tacitas astare cohortes"
            },
            {
                "verse": "Apponitque trabes palis in flumina fixis,"
            },
            {
                "verse": "Addiciens tabulas ad valla sub ordine iunctas."
            },
            {
                "verse": "Protinus assiluit Patavi proscripta iuventus"
            },
            {
                "verse": "Altaque conscendit concessis menia dorsis."
            },
            {
                "verse": "Traditur eterno recubans custodia somno"
            },
            {
                "verse": "Prima luens iugulo neglecte crimina cure."
            },
            {
                "verse": "Utque aditus valli spacio maiore pateret"
            },
            {
                "verse": "Ferri strage ruens incussus dissilit asser"
            },
            {
                "verse": "Ingressusque novos aperit discussa bipennis."
            },
            {
                "verse": "Fungitur officio peditum dum brachia vibrat"
            },
            {
                "verse": "Miles et abrupto duram trahit aggere terram"
            },
            {
                "verse": "Et lateri appenso durum quatit ense ligonem."
            },
            {
                "verse": "Irruit inde frequens in claustra sine ordine vulgus"
            },
            {
                "verse": "Implenturque loci retro viridaria sancti."
            },
            {
                "verse": "Quid facis, o demens Canis et nimis ause? Potenti"
            },
            {
                "verse": "Cede Deo quem nunc forsan dormire putasti."
            },
            {
                "verse": "Ludit in incautos oblato sepe favore"
            },
            {
                "verse": "Et ferit a tergo virtus divina superbos,"
            },
            {
                "verse": "Nonnunquam elatos, magis ut ridentia fallant."
            },
            {
                "verse": "Quo graviore ruant extollunt numina casu."
            },
            {
                "verse": "Ingemuere cavis Sanctorum corpora bustis"
            },
            {
                "verse": "Auditum celo querulum fundencia murmur."
            },
            {
                "verse": "Audiit Omnipotens spera sublimis ab alta."
            },
            {
                "verse": "Sevocat a Sanctis Patava de gente patronum"
            },
            {
                "verse": "Prosdocimum: \"Quid, Sancte, facis sic segnior? - inquit -"
            },
            {
                "verse": "Audisti gemitus Patava de clade dolentum,"
            },
            {
                "verse": "Seva parata tue genti certamina sentis,"
            },
            {
                "verse": "Sentis instantes ullo sine Marte cruores"
            },
            {
                "verse": "Quantos vix Priami gens hec sub tempore fudit."
            },
            {
                "verse": "Urbi porta patens locus est tuus, ecce sub ipsum"
            },
            {
                "verse": "Prima latet minitans mortes glomerata iuventus.\""
            },
            {
                "verse": "Olli sic infit deflexo poplite presul:"
            },
            {
                "verse": "\"Summe pater rerum, celi de cardine solus"
            },
            {
                "verse": "Qui vigilas semperque tuum circumspicis orbem,"
            },
            {
                "verse": "Per quem cuncta geri Sancti Sancteque videmus"
            },
            {
                "verse": "Et mortale genus, mundus miratur et omnes"
            },
            {
                "verse": "Celicole rerum cur sic deducitur ordo."
            },
            {
                "verse": "Erigis exiguum natum de pulvere quenquam,"
            },
            {
                "verse": "Cui subicis populos crudeli Marte terendos,"
            },
            {
                "verse": "Et sevire sinens cunctis facis esse tremendum."
            },
            {
                "verse": "Tollere sublimem postquam sic incipis illum,"
            },
            {
                "verse": "Vix rapis ad celum, certe et quandoque timemus"
            },
            {
                "verse": "Ne surgens nostris sedem sibi vendicet astris."
            },
            {
                "verse": "Verone siquidem parvo post tempore cives"
            },
            {
                "verse": "Progenuere patrem Canis huius et ista propago"
            },
            {
                "verse": "(Dicere si liceat) certe clarissima non est."
            },
            {
                "verse": "Prefecisse patrem Verone forte ferendum est"
            },
            {
                "verse": "Quippe, licet magnum, parvum racione creantis."
            },
            {
                "verse": "Ille tamen genitor tanto prelatus honore"
            },
            {
                "verse": "Dum vixit contentus abit tolerabilis urbi."
            },
            {
                "verse": "Iste quidem regno fratrum successor et heres"
            },
            {
                "verse": "Altius extollens animum, violentior ausu"
            },
            {
                "verse": "Impia finitimis direxit lumina terris."
            },
            {
                "verse": "Illi pensa parum quesita Vicentia, si non"
            },
            {
                "verse": "Marte vel ingenio Padua dominetur in ipsa."
            },
            {
                "verse": "Quanta strage ruens vicinas triverit urbes"
            },
            {
                "verse": "Testantur misere latissima rura Cremone;"
            },
            {
                "verse": "Depopulata suis suspirat Brixia villis;"
            },
            {
                "verse": "Parent Parma suis urbs et Regina triumphis;"
            },
            {
                "verse": "Bella gerit sancto que servit Ianua pape."
            },
            {
                "verse": "Hunc ne sperne Canem, fuerit ne forte timendum,"
            },
            {
                "verse": "Erigat adversas ad celi culmina scalas."
            },
            {
                "verse": "Acria iam superis moverunt bella Gigantes,"
            },
            {
                "verse": "Fulminibus quanquam fuerint evicta trisulcis."
            },
            {
                "verse": "Nunc mea de Patavo murmur si senciat auris"
            },
            {
                "verse": "Queris, summe pater? Totus iam defluet annus"
            },
            {
                "verse": "Prelia quod nostris infert crudelia muris."
            },
            {
                "verse": "Et vidi et sensi et tam dira gravamina flevi."
            },
            {
                "verse": "Quid sensisse iuvat seu quid vidisse, deum rex,"
            },
            {
                "verse": "Te cernente quidem? nam tu voluisse videris."
            },
            {
                "verse": "Impia si nolis cur non discrimina tollis"
            },
            {
                "verse": "Vulneraque et mortes iam iam sine fine paratas?"
            },
            {
                "verse": "Hi Patavi tantas siquidem meruere ruinas?"
            },
            {
                "verse": "Sanctorum gemitus saltem miseresce tuorum"
            },
            {
                "verse": "Hocque Canem diro frustrare, piissime, voto.\""
            },
            {
                "verse": "\"Si tibi, confessor, sit fas depromere, noster,"
            },
            {
                "verse": "De Cane promoto quid nos induxerit - inquit"
            },
            {
                "verse": "Omnipotens - nostras, mi dulcis episcope, causas"
            },
            {
                "verse": "Laudares. Patavi voces audisse patroni"
            },
            {
                "verse": "Non piget; alterius si iura exprimere partis"
            },
            {
                "verse": "Ora daret, nostris dictis contentus abires."
            },
            {
                "verse": "Accelera, nec enim tantis obstare periclis"
            },
            {
                "verse": "Tempus adest. Paulo si plus sermone moremur"
            },
            {
                "verse": "Hostis habet vallum. Tenues descende per auras,"
            },
            {
                "verse": "Vade citus, fer opem, translatos urbe repelle,"
            },
            {
                "verse": "Cede tamen modica dent penas; menia, primi"
            },
            {
                "verse": "Quos furor incendit primas impendere mortes,"
            },
            {
                "verse": "Sufficiat iam nunc tantum si menia servent"
            },
            {
                "verse": "Tuta tui; subito multo maiora videbis.\""
            },
            {
                "verse": "Sicut erat cana ventosa per aera palla"
            },
            {
                "verse": "Desilit in Patavum presul somnoque iacentes"
            },
            {
                "verse": "Excitat excubias et valla citissimus ambit,"
            },
            {
                "verse": "Candenti convectus equo, gentesque tumultu"
            },
            {
                "verse": "Admovet et totam tutele suscitat urbem."
            },
            {
                "verse": "Discite mortales moniti quid numina possunt"
            },
            {
                "verse": "Que contra non arma valent numerusque virorum"
            },
            {
                "verse": "Bellantumve manus. Cadit omnis pectore virtus"
            },
            {
                "verse": "Et confusa suos demictit cura labores."
            },
            {
                "verse": "En devota chohors templi iam claustra tenebat"
            },
            {
                "verse": "Et loca munitum per se facientia castrum."
            },
            {
                "verse": "Unus ad auditum decurrit ab agere summo,"
            },
            {
                "verse": "Cui prenomen erat Pellatus, arundine longa"
            },
            {
                "verse": "Bis tantum denis sociis stipatus et hastis"
            },
            {
                "verse": "Ordine delatis hostes invadit et alte:"
            },
            {
                "verse": "\"Proditor - inquit - habe meriti tua premia furti."
            },
            {
                "verse": "Menia provisis nobis, malecaute, subisti."
            },
            {
                "verse": "Quod petis, intus habes et non eris amplius exul."
            },
            {
                "verse": "In patria moriere tua.\" Sic fatus et una"
            },
            {
                "verse": "Ferratos apices trepidos iniecit in hostes."
            },
            {
                "verse": "Non tam precipites telorum fortior ictus"
            },
            {
                "verse": "Quantum terribilis Pellati vertit hyatus."
            },
            {
                "verse": "Pars cadit incussu gladii, pars terga reflectit"
            },
            {
                "verse": "In socios collisa suos, penetralia templi"
            },
            {
                "verse": "Pars subit, ad pronas et pars redit altera fossas."
            },
            {
                "verse": "Ecce cohors equitum summa descendit ab urbe,"
            },
            {
                "verse": "Parva licet; comites ductor Nicolaus agebat"
            },
            {
                "verse": "Marsilium Parma genitum de sanguine Rubro"
            },
            {
                "verse": "Et Patavos iuvenes avidos certamine plures."
            },
            {
                "verse": "Hi clamore pari laxis concursibus hostes"
            },
            {
                "verse": "Agressi feriere simul. \"Quem queritis assum,"
            },
            {
                "verse": "Sum Nicolaus - ait - mihi dat Carraria nomen.\""
            },
            {
                "verse": "Vocibus his cepto sonuit campana tumultu"
            },
            {
                "verse": "Publica maioris crepitans a culmine turris."
            },
            {
                "verse": "Tum tremor, audito Nicolai nomine, primos"
            },
            {
                "verse": "Ut presentiti turbavit imagine facti,"
            },
            {
                "verse": "Quos campana tonans ultro dare terga coegit."
            },
            {
                "verse": "Vix, dea, tanta potes concedere carmina, Clio,"
            },
            {
                "verse": "Ut valeam recitare fugas stragesque cadentum."
            },
            {
                "verse": "Hec cum sit Frigie similis iactura ruine,"
            },
            {
                "verse": "Vixisset, summo fuerat dicenda Maroni."
            },
            {
                "verse": "Omni parte fluens ruit in certamina vulgus,"
            },
            {
                "verse": "Implentur calles, omnis fluit angulus armis."
            },
            {
                "verse": "Lancea si desit, clipeus, seu venditus ensis"
            },
            {
                "verse": "Esurie panis, duros cepere ligones"
            },
            {
                "verse": "Rastra sudes harpes, nec desunt arma furori."
            },
            {
                "verse": "Non expectato pater ad certamina nato"
            },
            {
                "verse": "Excurrit qua bella geri velocior audit."
            },
            {
                "verse": "Non nemus incussum tanta vehementibus Euris"
            },
            {
                "verse": "Strage sonat, sequitur cum previa fulgura fulmen,"
            },
            {
                "verse": "Aut audita magis non personat ethera stridens"
            },
            {
                "verse": "Silla sub ardenti canibus latrantibus Ethna,"
            },
            {
                "verse": "Quantus ab arce strepit populari murmure rumor."
            },
            {
                "verse": "Nulla per ecclesias sonitu campana vacavit"
            },
            {
                "verse": "Et tamen intactas (dictu mirabile) multas"
            },
            {
                "verse": "Asseruere fide, post hec certamina, digni."
            },
            {
                "verse": "At postquam retrusa cohors que prima tegebat"
            },
            {
                "verse": "Transactas acies cuneum devicta reflexit"
            },
            {
                "verse": "Vertit et ipsa viros alio sine Marte sequentes,"
            },
            {
                "verse": "Hoc unum miseris oberat fugientibus ipsis,"
            },
            {
                "verse": "Quod gens multa nimis pontem migraverat unum."
            },
            {
                "verse": "Sic intestino ruit agmen inutile bello"
            },
            {
                "verse": "Quod pedibus pressum succumbere cogit amicum"
            },
            {
                "verse": "Et tenebre ignaros multos fecere viarum"
            },
            {
                "verse": "Ex quibus urbanas subiit pars multa per edes"
            },
            {
                "verse": "Agmine pulsa suo; que vero proxima pontem"
            },
            {
                "verse": "Accessit, vi pressa, cadit pontemque ruina"
            },
            {
                "verse": "Obstruit et liquidis pars multa illabitur undis."
            },
            {
                "verse": "Nescit et ipsa mori gens sic devota velitne"
            },
            {
                "verse": "Configi gladiis animam vel ferre sub undis."
            },
            {
                "verse": "Sternitur in fossas tandem de culmine valli"
            },
            {
                "verse": "Et prono titubans ex aggere corruit amni."
            },
            {
                "verse": "O quam multa suis moritur demersa sub armis!"
            },
            {
                "verse": "Pars natat exurgens gladiis annixa tenaxque"
            },
            {
                "verse": "Se demum supere rapit ad fastigia ripe."
            },
            {
                "verse": "Mane rubens orbi cum spargere lumina Titan"
            },
            {
                "verse": "Ceperat et tenebras nitido confuderat ortu,"
            },
            {
                "verse": "Victores victique pari non mente rotatum"
            },
            {
                "verse": "Fortune videre iocum fatique profundi"
            },
            {
                "verse": "Iudicium et super hec magni decreta Tonantis."
            },
            {
                "verse": "Castra Canis repetit confessus numina casus"
            },
            {
                "verse": "Adversata suos; discedens corde gelato"
            },
            {
                "verse": "Grandia merenti pandit suspiria vultu."
            },
            {
                "verse": "Squalida funesta deflet sua damna ruina"
            },
            {
                "verse": "Gens sua detergens vultus sudore madentes."
            },
            {
                "verse": "Hos super excedit Patavus meroris acuti"
            },
            {
                "verse": "Pondere dilanians vultus et pectora tundens"
            },
            {
                "verse": "Fletque suos leta dimissos urbe sodales."
            },
            {
                "verse": "Plebs legit interior predam exuviasque iacentum"
            },
            {
                "verse": "Et piscantur aquis fossis demersa profundis"
            },
            {
                "verse": "Corpora cesorum figitque patentia vallis,"
            },
            {
                "verse": "Certa trahunt uncis patulis avulsa plateis"
            },
            {
                "verse": "Exprobrata diu, nullis concessa sepulcris."
            }
        ]
    ]
}