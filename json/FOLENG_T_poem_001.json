{
    "author": "Teofilo Folengo",
    "title": "varium poema",
    "url": "http://www.poetiditalia.it/texts/FOLENG_T|poem|001",
    "text": [
        [
            {
                "verse": "Dudum cui labor istius libelli,"
            },
            {
                "verse": "Et parum nitidi, et parum expoliti,"
            },
            {
                "verse": "Donetur satago, et voluto mecum:"
            },
            {
                "verse": "Qui tot ungue secet notas severa,"
            },
            {
                "verse": "Totque expungat acu hinc et inde mendas,"
            },
            {
                "verse": "Quot possunt niveos ferire ocellos."
            },
            {
                "verse": "Num quem simplicitas, merusque sermo"
            },
            {
                "verse": "Nunc Evangelii tenet, iuvatque,"
            },
            {
                "verse": "Quamvis doctiloqui minus Catulli"
            },
            {
                "verse": "Et lusus imitetur, et lepores,"
            },
            {
                "verse": "Explodetur ut improbus poeta?"
            },
            {
                "verse": "Nullumque inveniet miser patronum?"
            },
            {
                "verse": "En mi Paule; nihil modo repugnat,"
            },
            {
                "verse": "Quin meam hanc tibi Lesbiam perito"
            },
            {
                "verse": "Commendem, ut foveas sinu, velisque im-"
            },
            {
                "verse": "Pune huic tot dare basiationes,"
            },
            {
                "verse": "Quot naevos feries stilo nigellos."
            }
        ],
        [
            {
                "verse": "Quae quondam, fateor, docili mihi floruit aetas,"
            },
            {
                "verse": "Magnificum poterat laudis adire iubar."
            },
            {
                "verse": "At mens decipitur iuvenum, quae lubrica saepe"
            },
            {
                "verse": "Unde decus poscit, dedecus inde refert."
            },
            {
                "verse": "Cum mihi praeteritae subeunt insomnia vitae,"
            },
            {
                "verse": "Tam pudet, ut pudeat non puduisse satis."
            },
            {
                "verse": "Infelix tamen ipse minus fortasse viderer,"
            },
            {
                "verse": "Lusissem varios si sine dente modos."
            }
        ],
        [
            {
                "verse": "Virgo, quam rerum sibi praeter usus"
            },
            {
                "verse": "Legit in matrem sator orbis, ut quam"
            },
            {
                "verse": "Intulit noxam prius Eva, eandem"
            },
            {
                "verse": "Sola fugares:"
            },
            {
                "verse": "Si latus servas propius Tonantis,"
            },
            {
                "verse": "Praenitens omni superum catervae,"
            },
            {
                "verse": "Si te Amor circum, Charitesque, et omnis"
            },
            {
                "verse": "Gloria ludit;"
            },
            {
                "verse": "Si triumphanti cytharae, lyraeque,"
            },
            {
                "verse": "Et strepunt albi Aligeri, vocantes:"
            },
            {
                "verse": "\"Mater o Mater Patris, o Potenti"
            },
            {
                "verse": "Nupta deorum\""
            },
            {
                "verse": "Si genus nos hinc miserum, quod atrae"
            },
            {
                "verse": "Debitum morti properat, vacamus"
            },
            {
                "verse": "Spe tibi cuncta, erigimusque nostrae"
            },
            {
                "verse": "Vota salutis;"
            },
            {
                "verse": "Si Paros tandem tibi iuncta caelo"
            },
            {
                "verse": "Templa molitur, populusque supplex"
            },
            {
                "verse": "Hinc odoratis meditatur aptum"
            },
            {
                "verse": "Carmen ab aris:"
            },
            {
                "verse": "Oro, ne nostris veneranda coeptis"
            },
            {
                "verse": "Subtrahas te te; sed opem benigni"
            },
            {
                "verse": "Numinis, quo non aliud rogatur"
            },
            {
                "verse": "Certius, adfer."
            }
        ],
        [
            {
                "verse": "Sala Napaearum, Dryadumque admixta choraeis,"
            },
            {
                "verse": "Ibat, earundem tantum pulcherrima, quantum"
            },
            {
                "verse": "Ipsa Same, atque ipsa Paros Nereidas inter."
            },
            {
                "verse": "Illam Capripedes, illam qui Pana sequuntur"
            },
            {
                "verse": "Et videre simul, simul et caluere medullis."
            },
            {
                "verse": "Nam neque visa Pado Stella est tam pulchra, neque ipsa"
            },
            {
                "verse": "Tybri pater visa est tibi tam formosa Lycoris:"
            },
            {
                "verse": "Parthenope licet huic, licet illi Mantua vatem,"
            },
            {
                "verse": "Parthenope similem det primo, Mantua primum."
            },
            {
                "verse": "Sed quid erit tantae sacra inter pectora mentis,"
            },
            {
                "verse": "Qui, velut hic Stellam superat, velut ille Lycorim"
            },
            {
                "verse": "Laudibus, aequato celebret certamine Salam?"
            },
            {
                "verse": "En reperire datur quem suma Phoebus, amentque"
            },
            {
                "verse": "Usque adeo Aonides, ut eas, quas aurea vernas"
            },
            {
                "verse": "Sala rosas, violasque, et candida lilia nectit,"
            },
            {
                "verse": "Auferat, et laurum, cui lauri cura, remittat."
            },
            {
                "verse": "Huc huc verte fides aurati Scipio plectri,"
            },
            {
                "verse": "Scipio Scipiadum nomen sortite, decusque."
            },
            {
                "verse": "Quid sua necquicquam tibi consuit Ischia serta,"
            },
            {
                "verse": "Ischia Nereidum matri decus Amphitrite?"
            },
            {
                "verse": "Non minus ipsa tibi debet, quam myrthea vati"
            },
            {
                "verse": "Mergilina suo, atque suo vel Clodia, vel quae"
            },
            {
                "verse": "Sirmia Benaci ludit pulcherrima ripis."
            },
            {
                "verse": "Ischia cur frustra populat durissima quidquid"
            },
            {
                "verse": "Ramorum, florumque tibi, laurique, hederaeque,"
            },
            {
                "verse": "Et myrthi pariunt, et fragrantissima citrus?"
            },
            {
                "verse": "Ut nedum decori, verum sint illa decori"
            },
            {
                "verse": "Tam tibi quam patriae, Cyrrhaeque bibentibus undam."
            },
            {
                "verse": "Verum nec decori, nec erunt serta illa decori"
            },
            {
                "verse": "Tam tibi quam patriae, Cyrrhaeque bibentibus undam."
            },
            {
                "verse": "Sala quidem te sola manet, quae solis amica est."
            },
            {
                "verse": "Illa venit, venit en Dryadum stipante caterva,"
            },
            {
                "verse": "Cui latus adglomerant Charites, cui thessala virgo"
            },
            {
                "verse": "Inter Hamadryadas occurrit laeta, vicissimque"
            },
            {
                "verse": "Extantes complexae humeros grata oscula miscent."
            },
            {
                "verse": "Cos quibus, atque silex, et marmora dura liquescunt."
            },
            {
                "verse": "Iamque vagus per odora suae vestigia Daphnis"
            },
            {
                "verse": "Phoebus adest, sed quem niveae praesentia Salae"
            },
            {
                "verse": "Perstringit, caelique hebetat Sala una nitores."
            },
            {
                "verse": "At cita Peneis tumido consulta pudori,"
            },
            {
                "verse": "Arripuit conversa fugam, perque avia multam"
            },
            {
                "verse": "Emicat in sylvam fugitans, iamque aspice, iamque"
            },
            {
                "verse": "Fronduit, et miserum, ut crebro, delusit amantem."
            },
            {
                "verse": "Sala manet tantum, claroque arridet amanti,"
            },
            {
                "verse": "Obiiciensque oculos oculis, simul ardet, et urit,"
            },
            {
                "verse": "Urit adurentem extincta Peneide Phoebum."
            },
            {
                "verse": "His furtivus Amor repit, petisque cachinnis"
            },
            {
                "verse": "Implicat et Dryadas, et semicapros Sylvanos."
            },
            {
                "verse": "Ipsa Venus formosa suos intenderat arcus,"
            },
            {
                "verse": "Vitisatorque suos; sed Hymen tener abfuit unus,"
            },
            {
                "verse": "Abfuit unus Hymen, qui quos exciverat ignes"
            },
            {
                "verse": "Alma Venus, Venerisque puer, quicquidve iocorum est,"
            },
            {
                "verse": "Compescat, miscens iunctis conubia taedis."
            },
            {
                "verse": "Mittuntur blandae Illecebrae, Charitesque decorae,"
            },
            {
                "verse": "Quae raptim accito Geniorum antistite, laetas"
            },
            {
                "verse": "Apportant choreas, plectroque sonante resultant."
            },
            {
                "verse": "Interea Salam Sol carpit, Salaque Solem;"
            },
            {
                "verse": "Dumque alternantes Natura intercipit ictus,"
            },
            {
                "verse": "Ipsa suas texit Zephiritis odora corollas,"
            },
            {
                "verse": "Rident prata, et sylvae, et multicolora pererrant"
            },
            {
                "verse": "Rura vagi fontes, gemmantque in palmite botri:"
            },
            {
                "verse": "Atque ita perpetuo Campania tempore vernat."
            }
        ],
        [
            {
                "verse": "Galla, te praefers rabidam, modum ne"
            },
            {
                "verse": "Ponis interdum Furias ciendi?"
            },
            {
                "verse": "Accipin quantos tua concitarint"
            },
            {
                "verse": "Verba tumultus?"
            },
            {
                "verse": "Usque quo mecum geminas palaestram?"
            },
            {
                "verse": "Meque discindis mage quam valeret"
            },
            {
                "verse": "Ferre, qui erosa cute Ioppus acres"
            },
            {
                "verse": "Fluxit in angues?"
            },
            {
                "verse": "Pergis ah sic sic in ovem bidentem"
            },
            {
                "verse": "Dura grassari? superest, ut aut te"
            },
            {
                "verse": "Perferam ritu crucis, aut remota"
            },
            {
                "verse": "Poscar eremo."
            },
            {
                "verse": "Nil mihi blandis precibus relictum,"
            },
            {
                "verse": "Ut furens tandem rigor eliquescat:"
            },
            {
                "verse": "Stas minus tygri, minus atque marso"
            },
            {
                "verse": "Flexilis apro."
            }
        ],
        [
            {
                "verse": "Quam sunt et lepidi, quam et elegantes"
            },
            {
                "verse": "Sunt tui endecasyllabi Petrille,"
            },
            {
                "verse": "Summaque arte laboriosiores,"
            },
            {
                "verse": "Doctos qui referas in his Catullos:"
            },
            {
                "verse": "Tam sunt illecebrae tui exoleti"
            },
            {
                "verse": "Scortilli putridae, iocique turpes,"
            },
            {
                "verse": "Ut non putridius cadaver, ut non"
            },
            {
                "verse": "Sit, cur turpe oleat magis cloaca."
            },
            {
                "verse": "Quare odoriferas rosas Petrille"
            },
            {
                "verse": "Si quando olfacimus tui leporis,"
            },
            {
                "verse": "Optamusque ibi mille habere nasos;"
            },
            {
                "verse": "En hui quam cito nostra, nescio quo"
            },
            {
                "verse": "Ventris profluvio, cadit voluptas,"
            },
            {
                "verse": "Atque intercipiunt rosas oleta,"
            },
            {
                "verse": "Optamusque ibi nullum habere nasum."
            },
            {
                "verse": "Si nescis, tua bella mi Petrille"
            },
            {
                "verse": "Vernum Cynthia concacat rosetum."
            }
        ],
        [
            {
                "verse": "Pelion, et vastum iaculatus Iuppiter Ossam,"
            },
            {
                "verse": "Iusserat aeterno monte Typhoea premi."
            },
            {
                "verse": "Utque suo prudens iam illo ex tempore regno"
            },
            {
                "verse": "Prospiceret, miserum nos iubet esse genus."
            },
            {
                "verse": "Quippe superba iterum mens nostra invaderet astra,"
            },
            {
                "verse": "Ni iuga sub duro verbere dura ferat."
            },
            {
                "verse": "Pandoram genuit; quae formosissima Divum,"
            },
            {
                "verse": "Multiplici evasit dote puella simul,"
            },
            {
                "verse": "Et simul adlabens nigri Cocytidos urbem,"
            },
            {
                "verse": "Omnigenam nobis attulit inde febrim."
            },
            {
                "verse": "Tantaleo de fonte sitim diffudit, ut hydrops"
            },
            {
                "verse": "Aestuet ad liquidas, quo mage potat, aquas."
            },
            {
                "verse": "Sysiphiis alii torquentur viscera saxis,"
            },
            {
                "verse": "Atque alii titia discruciantur ave."
            },
            {
                "verse": "At nulla elanguent graviori corpora morbo,"
            },
            {
                "verse": "Quam quae per scabiem rumpimus ungue trucem."
            },
            {
                "verse": "Ipsa quidem spuma est, quam eructat Cerberus, aut quam"
            },
            {
                "verse": "Lurida surrecto crine Megera vomit."
            },
            {
                "verse": "Non mihi quis iactet pestem, quae gallica dicta est,"
            },
            {
                "verse": "Quaeve aegros tentat glande tumente pedes."
            },
            {
                "verse": "Quisquis pruritu informi, scabieque laborat,"
            },
            {
                "verse": "Omne quidem se se credat inisse malum."
            }
        ],
        [
            {
                "verse": "Infidum arridet saepe imprudentibus aequor,"
            },
            {
                "verse": "Mentiturque leves zephyros aquilone parato."
            },
            {
                "verse": "Hinc veniunt homines cupidi, quos plura videndi"
            },
            {
                "verse": "Cura subit, seu forte Deas in gurgite nantes,"
            },
            {
                "verse": "Sive tridentiferi verrentes caerula currus."
            },
            {
                "verse": "Verum ubi subducto ventum est qua litore circum"
            },
            {
                "verse": "Misceri aspiciunt coelum aequore, et aequora coelo:"
            },
            {
                "verse": "En miseri avulso singultant viscere proni"
            },
            {
                "verse": "Hinc atque hinc nautae, nigraeque urgente vomuntur"
            },
            {
                "verse": "Bile dapes, foedatque acidus Nereidas humor."
            },
            {
                "verse": "Unde indignantes venti tam audacter amicas"
            },
            {
                "verse": "Commaculare, suas genus hoc mortale, caducum,"
            },
            {
                "verse": "Atque procax, ne sic evadat crimen inultum,"
            },
            {
                "verse": "Concurrunt, sonituque ingenti obnixa profundo"
            },
            {
                "verse": "Tergora subiiciunt pelago, totumque revellunt."
            },
            {
                "verse": "Heu stulti, quos nulla monet iactura priorum!"
            },
            {
                "verse": "Tunc ea tempestas, ea tunc asperrima rerum"
            },
            {
                "verse": "Debuerat facies animo spectarier ante-"
            },
            {
                "verse": "Quam nauta insultans fortunae solveret audax:"
            },
            {
                "verse": "Mox frustra insani vellent contingere portus."
            }
        ],
        [
            {
                "verse": "Nocte si quando media repente,"
            },
            {
                "verse": "Dum tibi obrepens sopor ambit artus,"
            },
            {
                "verse": "Paule, consurgitque Aquilo, trucemque"
            },
            {
                "verse": "Fertur in Eurum:"
            },
            {
                "verse": "En vago excussus tonitru, fenestras"
            },
            {
                "verse": "Luce rimosas rutilare cernis,"
            },
            {
                "verse": "Quam ciet creber Iovis huc et illuc"
            },
            {
                "verse": "Ventus, et ignis."
            },
            {
                "verse": "Interim praeceps nebulas Orion"
            },
            {
                "verse": "Torquet abruptas, ut ab axe credas"
            },
            {
                "verse": "Mole subductum bibula per auras"
            },
            {
                "verse": "Nerea duci."
            },
            {
                "verse": "At simul fessi posuere venti,"
            },
            {
                "verse": "Solque disiecit tenebras sub ortum,"
            },
            {
                "verse": "Surgis, explorans quid atrox ruinae"
            },
            {
                "verse": "Gesserit imber:"
            },
            {
                "verse": "Cernis heu moerens, ut agros olyvis,"
            },
            {
                "verse": "Ut nemus passim trabibus revulsis"
            },
            {
                "verse": "Straverit, littusque putri gravarit"
            },
            {
                "verse": "Africus alga."
            },
            {
                "verse": "Flent lacessito tibi cuncta vultu."
            },
            {
                "verse": "Hic Ceres, Floraeque nitor, Paterque"
            },
            {
                "verse": "Vitium sensere Iovem ruentem"
            },
            {
                "verse": "Grandinis iras."
            },
            {
                "verse": "Quae semel vento ruit acta pinus,"
            },
            {
                "verse": "Haud reviviscit, nec acer, nec ilex."
            },
            {
                "verse": "Nescit heu certa, semel hinc quod exit,"
            },
            {
                "verse": "Lege reverti."
            },
            {
                "verse": "Non minus si quando furor virum, quem"
            },
            {
                "verse": "Ius potens irae decet, incitarit,"
            },
            {
                "verse": "Ah quibus se se veneranda larvis"
            },
            {
                "verse": "Turpat imago."
            },
            {
                "verse": "Frons trahit vultus, oculosque torvis"
            },
            {
                "verse": "Asperat flammis, tremebunda livent"
            },
            {
                "verse": "Labra, dens frendit, micat impedito"
            },
            {
                "verse": "Lingua palato."
            },
            {
                "verse": "Iurgii tandem via vi patescit,"
            },
            {
                "verse": "Fulgur et linguae crepitat solutae,"
            },
            {
                "verse": "Mens cadit vesana, caduntque lapso"
            },
            {
                "verse": "Pectore sensus."
            },
            {
                "verse": "Victa quin morum gravitas fugatur,"
            },
            {
                "verse": "Virque, qui consors modo erat Deorum,"
            },
            {
                "verse": "Mugit ut bos, ut leo rugit, utque"
            },
            {
                "verse": "Sibilat anguis."
            },
            {
                "verse": "Mox ubi lapsae Eumenides quierunt,"
            },
            {
                "verse": "Mensque redduxit sibi se, procellam"
            },
            {
                "verse": "Cernit ingentem miser, et peremptos"
            },
            {
                "verse": "Fulmine mores."
            },
            {
                "verse": "Verba succurrunt, reditura demum"
            },
            {
                "verse": "Si redit noster, repetitque fontem"
            },
            {
                "verse": "Mintius, vel signa queunt Olympi"
            },
            {
                "verse": "Vertere cursum."
            },
            {
                "verse": "Ingemit secum, nec humi iacentes"
            },
            {
                "verse": "Sublevat demens oculos, nec inde"
            },
            {
                "verse": "(Tam pudet fusae gravitatis) uti"
            },
            {
                "verse": "Audet amico."
            },
            {
                "verse": "Ira, si obluctans animum triumphat,"
            },
            {
                "verse": "Tu tibi servis; at inermis abs te"
            },
            {
                "verse": "Tunc fugit, cum te premis, estque summa haec"
            },
            {
                "verse": "Palma laborum."
            }
        ],
        [
            {
                "verse": "Cui nam tot comitum, sodaliumque,"
            },
            {
                "verse": "Mandabo fidei, bonaeque curae,"
            },
            {
                "verse": "Hortum delicias meas, Quirine?"
            },
            {
                "verse": "Nam (quod scire quidem te oportet unum,"
            },
            {
                "verse": "Quem plurisfacio, probans fidelem)"
            },
            {
                "verse": "Hinc praeceps abeo, nec ante voto"
            },
            {
                "verse": "Quam deus bene vertat, huc revertor,"
            },
            {
                "verse": "Cui vestrum hortulus iste erit colendus?"
            },
            {
                "verse": "Incertum est: tibi ne insuber Cyrille?"
            },
            {
                "verse": "An tibi Ugo? tibi ne Paule? sed nec"
            },
            {
                "verse": "Ambos huic habiles, idoneosque,"
            },
            {
                "verse": "Vos curae inspicio; quidem librorum"
            },
            {
                "verse": "Macri, pallidulique deterentes"
            },
            {
                "verse": "Tot volumina, nec pili aestimatis"
            },
            {
                "verse": "Plantarum studium. At tuae Quirine"
            },
            {
                "verse": "Magis crediderim sagacitati."
            },
            {
                "verse": "Nam quis te serit, amputatque, sarritque"
            },
            {
                "verse": "Aut hortos melior colit? qui es actor"
            },
            {
                "verse": "Tam boni agricolae (ut datur videri)"
            },
            {
                "verse": "Quam optimus Maro scriptor, et magister."
            },
            {
                "verse": "Quid non dant validi tui ligones?"
            },
            {
                "verse": "Quibus continuo vacas labori;"
            },
            {
                "verse": "Quibus nos sapidis, salubribusque"
            },
            {
                "verse": "Sustentas epulis? tibi virentum"
            },
            {
                "verse": "Ubertas olerum redundat hortis:"
            },
            {
                "verse": "Et molles sua protulere betae"
            },
            {
                "verse": "Late brachia, brassycaeque, opesque"
            },
            {
                "verse": "Horti, et nobilium quies ciborum"
            },
            {
                "verse": "Lactucae, atque inulae, intubumque amarum."
            },
            {
                "verse": "Cui non cicorium, cucumis, pepoque,"
            },
            {
                "verse": "Non ventrosa deest cucurbita, et quod"
            },
            {
                "verse": "Sopores gelidum papaver infert;"
            },
            {
                "verse": "Non cepae, raphanum, ascaloniumque,"
            },
            {
                "verse": "Non porrum, allium, et illa, quae per hortos"
            },
            {
                "verse": "Nostrae salvia nascitur saluti."
            }
        ],
        [
            {
                "verse": "Qui coelorum agitat rotas, et aureum"
            },
            {
                "verse": "Sub se orbem stabili volutat axe;"
            },
            {
                "verse": "Qui vim nubibus, et vapori, et euris"
            },
            {
                "verse": "Ingentem incutit, ut fretum tumescat"
            },
            {
                "verse": "Alte, fulmineoque terreat nos"
            },
            {
                "verse": "Mortales tonitru rescissus aether;"
            },
            {
                "verse": "Qui solis ditione sub potenti"
            },
            {
                "verse": "Late disposuit, quod esse rerum"
            },
            {
                "verse": "Tot causae nequeant, opesque mundi,"
            },
            {
                "verse": "Ni Phoebus caleat, sororque Phoebi"
            },
            {
                "verse": "Frigeat, speculique levis instar"
            },
            {
                "verse": "Fraternos sibi contrahat nitores;"
            },
            {
                "verse": "Nec nox aurea tot recludet ignes,"
            },
            {
                "verse": "Nec latum mare tot levabit undas,"
            },
            {
                "verse": "Nec terra omniparens tot aedet herbas,"
            },
            {
                "verse": "Ni soli radios det orbis author,"
            },
            {
                "verse": "Mox solis radiis et undae, et ignes,"
            },
            {
                "verse": "Ac herbae immadeant, et incalescant;"
            },
            {
                "verse": "Qui tandem quatiens operta terrae"
            },
            {
                "verse": "Fundamenta, Dei manum fatetur:"
            },
            {
                "verse": "En, quis credat? inops, et arctus Infans"
            },
            {
                "verse": "In praesepe iacet, premitque durae"
            },
            {
                "verse": "Stramentum stipulae, bovemque, asellumque"
            },
            {
                "verse": "Inter stratus, bomo pusillus alget,"
            },
            {
                "verse": "Et nudus patitur suos decembres."
            },
            {
                "verse": "At castissima Mater, et puella"
            },
            {
                "verse": "Integerrima, candido revolvit"
            },
            {
                "verse": "In sudariolo tenellum Iesum."
            },
            {
                "verse": "Vagit interim Amor Benignitasque"
            },
            {
                "verse": "Tam parvi Pueri, brevisque Pupi."
            },
            {
                "verse": "Vagin Pupe meus? nec anxiosis"
            },
            {
                "verse": "Parcis lachrymulis, dum anhela Mater"
            },
            {
                "verse": "Stringit fasciolas et osculatur?"
            },
            {
                "verse": "Ne fle magne Puer: quod en mamillam"
            },
            {
                "verse": "Admovit Genitrix tuis labellis."
            },
            {
                "verse": "Dum coeleste bibis lac o pie Infans,"
            },
            {
                "verse": "Cessent ha tepidi madere ocelli,"
            },
            {
                "verse": "Cessent languidulae genae rigari."
            }
        ],
        [
            {
                "verse": "Galla pernicies boni, velint Dii"
            },
            {
                "verse": "Tam bono bona sis tuo marito,"
            },
            {
                "verse": "Quam mihi rigidissima es ferarum:"
            },
            {
                "verse": "Nam quod tu Eumenidum acta diritate,"
            },
            {
                "verse": "Xantippen imiteris in maritum,"
            },
            {
                "verse": "Ah me poenitet, ah minus ferendum est."
            },
            {
                "verse": "Verum quod iacias Erinnis ipsa"
            },
            {
                "verse": "In me angues odii, malique virus,"
            },
            {
                "verse": "Parvi tam facio, nihilve pendo,"
            },
            {
                "verse": "Quam pendenda nihil palustris alga."
            }
        ],
        [
            {
                "verse": "Parvula dum saxo ludens avis haeret acuto,"
            },
            {
                "verse": "Ecce madens volucrum caede Corillus adest."
            },
            {
                "verse": "Protinus adducto, cui cretea ponitur arcu"
            },
            {
                "verse": "Spherula, se mira praeparat arte neci."
            },
            {
                "verse": "Iamque ictum ferientis erat sensura volucris,"
            },
            {
                "verse": "Quum pro illa subiit fata repente soror."
            },
            {
                "verse": "Illa fugit, manet haec, sonat arcus, concita stridet"
            },
            {
                "verse": "Spherula, et indignum rumpit in aure caput."
            }
        ],
        [
            {
                "verse": "Proh quantum excidiique de...Dit, stragisque columna haeC,"
            },
            {
                "verse": "Omnis ut impulsu domus ...... Inclyta nutet ab un..............O."
            },
            {
                "verse": "Magne tuo mota est tam ...... Casu haec machina, quod niL"
            },
            {
                "verse": "Peiore ad se se vale ............ At mors ferre tumult............U."
            },
            {
                "verse": "Extinctus ne iaces? an ......... Tantarum agmina reru..........M"
            },
            {
                "verse": "Intercepta iacent simul? ....... Unde hoc missile fulme........N"
            },
            {
                "verse": "Obtrivit saxum for.................Mosae grande column.........AE?"
            }
        ],
        [
            {
                "verse": "Pondere fulta suo stent .... Dura haec marmora, doneC"
            },
            {
                "verse": "Omnivagis cursum radi......Is obliquat Apoll...............O."
            },
            {
                "verse": "Magnanimus, liber, sa.......Croque ex ordine praesu...L"
            },
            {
                "verse": "Pompeius, tuto hic legit ... Acta ingentia port..............U,"
            },
            {
                "verse": "Egregium referens vir........Tute, ut nomine, Magnu.....M,"
            },
            {
                "verse": "Ipsa licet superet iam ...... Virtus denique nome..........N,"
            },
            {
                "verse": "Obtineatque polo sum......Mae fastigia palm...............AE."
            }
        ],
        [
            {
                "verse": "Invidet nostram quis atrox quietem"
            },
            {
                "verse": "Hostis? infernae lemur an tenebrae?"
            },
            {
                "verse": "Aut meas vires probat experiri"
            },
            {
                "verse": "Coelica virtus?"
            },
            {
                "verse": "Ecce quae serpsit mihi nuper Hydra,"
            },
            {
                "verse": "Hydra lerneae feritas paludis,"
            },
            {
                "verse": "Heu quod ingenti iaculatur in me"
            },
            {
                "verse": "Gutture virus."
            },
            {
                "verse": "Foeminam linguae triplicis potentem,"
            },
            {
                "verse": "Vix thyestaea dape temperantem"
            },
            {
                "verse": "Audin? et quo nos studet inter astu"
            },
            {
                "verse": "Rumpere pacem?"
            },
            {
                "verse": "Tu fide constes, moneo, caputque"
            },
            {
                "verse": "Et leve, et mordax, et inane vilis"
            },
            {
                "verse": "Foeminae sopi, facias ve quanti"
            },
            {
                "verse": "Penditur alga."
            }
        ],
        [
            {
                "verse": "Resultent \"io io\" coci, resultent"
            },
            {
                "verse": "Iam dudum queruli simul lebetes:"
            },
            {
                "verse": "Nuper nescio quid mali gemebant."
            },
            {
                "verse": "Quin ipsae insiliant nigrae nigellis"
            },
            {
                "verse": "Ollae cum patinis; et huc, et illuc"
            },
            {
                "verse": "Permixti urceolis catini, et urnae,"
            },
            {
                "verse": "Et quantum est olidissimae popinae,"
            },
            {
                "verse": "\"Io\" ter geminent, chorosque ducant:"
            },
            {
                "verse": "Curis nanque animi levantur aegris,"
            },
            {
                "verse": "Hostem nanque alacres suum triumphant."
            },
            {
                "verse": "Hostis insidiator ille felis,"
            },
            {
                "verse": "Versipellis, atrox, trifurcifer fur,"
            },
            {
                "verse": "Et cuivis cacodaemoni parandus,"
            },
            {
                "verse": "Tam cautissimus omnium latronum,"
            },
            {
                "verse": "Quam notissimus omnium malorum,"
            },
            {
                "verse": "Lurco, carnivora, et lucernilingus,"
            },
            {
                "verse": "Praedatorque inhians iugi rapinae,"
            },
            {
                "verse": "Ictu nunc valido atque ponderoso"
            },
            {
                "verse": "Ligonis periit, deditque poenas,"
            },
            {
                "verse": "Tot commissa luens, quot ille sparsim"
            },
            {
                "verse": "Per corpus rubeos pilos habebat."
            },
            {
                "verse": "Ah pili scelerum indices suorum!"
            },
            {
                "verse": "I nunc, palladios bibas liquores"
            },
            {
                "verse": "Nulla relligione: qui nec ipsi"
            },
            {
                "verse": "Parcis stuppae, olidas vorans lucernas."
            },
            {
                "verse": "At vobis lemures tenebricosi,"
            },
            {
                "verse": "Et nigri genii iubetur Orci:"
            },
            {
                "verse": "\"Raptate hanc olei bibacitatem,"
            },
            {
                "verse": "Torquete hanc adipis gulositatem,"
            },
            {
                "verse": "Torrete ad patinas Stygis flagranti"
            },
            {
                "verse": "Bullantes oleo, et putri sagina\"."
            },
            {
                "verse": "Has poenas merito luat gulonis"
            },
            {
                "verse": "Felis ingluvies, voracitasque."
            }
        ],
        [
            {
                "verse": "Blande soci, an fueris nobis venator, an auceps,"
            },
            {
                "verse": "An piscator (ut his acer es) ambigimus."
            },
            {
                "verse": "Nam neque quadrupedis, nec avis, nec piscis imago est"
            },
            {
                "verse": "Huic praedae, nostris quae cecidit patinis."
            },
            {
                "verse": "Mirum quam genus id coclearum longa remittat"
            },
            {
                "verse": "Cornua, quamque ingens pondus agat scapulis."
            },
            {
                "verse": "Tardigradae sunt hae limaces, sueta propago"
            },
            {
                "verse": "Secum ferre humeris omnia quae sua sunt."
            }
        ],
        [
            {
                "verse": "Scilicet a triviis tanta est audacia nostris,"
            },
            {
                "verse": "Ut rudis, utque humili nostra haec succincta cothurno"
            },
            {
                "verse": "Musa, et degenerem vatem testata, canoras"
            },
            {
                "verse": "Senarum inspiciat Veneres, atque ocia Phoebi."
            },
            {
                "verse": "Illic Arsicii comites cura unica nostri"
            },
            {
                "verse": "Hetruscam, instaurant linguam, quicquidve leporum est."
            },
            {
                "verse": "Felices Genii, felicia pectora, tanti"
            },
            {
                "verse": "Vos faciant Charites, et Nymphae nobilis Arni,"
            },
            {
                "verse": "Quanti magniloquum vatem, quem Mintius Ande"
            },
            {
                "verse": "Sustulit e modica summae ad fastigia Romae."
            },
            {
                "verse": "O mihi contingat (faveat modo Tuscia caeptis)"
            },
            {
                "verse": "Inter apollineos numerarier Intronatos."
            },
            {
                "verse": "An quicquam maiore queat me laude referre:"
            },
            {
                "verse": "Vel si Dardanidas celebrem non impar Homero;"
            },
            {
                "verse": "Vel si verrinos mores grandi ore lacessam?"
            },
            {
                "verse": "Ah redeas delira, ingens lux illa pusillum"
            },
            {
                "verse": "Perstringit lumen, cui sol caligat ab axe."
            }
        ],
        [
            {
                "verse": "At quis, o Divum pater, at quis, inquam,"
            },
            {
                "verse": "Inter heroas fuerit potentes,"
            },
            {
                "verse": "Qui satis firma petat huius iram"
            },
            {
                "verse": "Fronte colubrae?"
            },
            {
                "verse": "Ut ferox, ut turpis, ut expedita"
            },
            {
                "verse": "Impetus in me ciet; ut bilingue"
            },
            {
                "verse": "Os tumet vibrans, ut anhela me iam,"
            },
            {
                "verse": "Iamque retentat."
            },
            {
                "verse": "Per tuum te connubium, per ipsos"
            },
            {
                "verse": "Liberos Sampsone meo receptos"
            },
            {
                "verse": "(Ni qua dirarum thalamos cerastas"
            },
            {
                "verse": "Pexit in illo<s>)"
            },
            {
                "verse": "Oro, quid ferro similis petitae"
            },
            {
                "verse": "Belluae saevis? agedum luparum"
            },
            {
                "verse": "Pessima, en me me tibi dedo: vince:"
            },
            {
                "verse": "Pascere carnes."
            }
        ],
        [
            {
                "verse": "Ver novum domitis adest pruinis,"
            },
            {
                "verse": "Cui Mars nunc aperit, tenerque Aprilis,"
            },
            {
                "verse": "Occurrunt Veneres, vagique Amores,"
            },
            {
                "verse": "Dum tectum vetuli subintrat Anni."
            },
            {
                "verse": "Sol fraeno ignivomos equos retentat,"
            },
            {
                "verse": "Lentis solstitium notans quadrigis,"
            },
            {
                "verse": "Aestas nuda sitit, gravesque spicas"
            },
            {
                "verse": "Dum torret, cupidos parat colonos."
            },
            {
                "verse": "Autumnus moderante sole flammas"
            },
            {
                "verse": "Prodit tardigradus, satis quod ille"
            },
            {
                "verse": "Succulentus hebet, suaeque vites"
            },
            {
                "verse": "Illi palmitibus gemunt onustis."
            },
            {
                "verse": "Adportat gelidos Hyems novembres,"
            },
            {
                "verse": "Canasque hirta comas, trahit podagram,"
            },
            {
                "verse": "Tussit, pelliceis pedes ad imos"
            },
            {
                "verse": "Se volvens tunicis, fovensve prunas."
            }
        ],
        [
            {
                "verse": "Ver nitens, ubi nix modo imperabat,"
            },
            {
                "verse": "Sumit regna, suasque ponit herbas:"
            },
            {
                "verse": "His arridet Amor, parensque Amoris,"
            },
            {
                "verse": "His blanda Zephyrus iocatur aura."
            },
            {
                "verse": "Aestas delitiis laboriosa"
            },
            {
                "verse": "Praefert seria, decutitque flores:"
            },
            {
                "verse": "His fruges subicit Ceres opimas,"
            },
            {
                "verse": "His flavae subeunt Deae manipli."
            },
            {
                "verse": "Autumnus vacuos cados vetusti"
            },
            {
                "verse": "Ad novum reparat Thyoniani:"
            },
            {
                "verse": "His plaudit Bromius, Bromique pupi"
            },
            {
                "verse": "His circumsiliunt, chorosque ducunt."
            },
            {
                "verse": "Horret Bruma gelu, casaeque rimas"
            },
            {
                "verse": "Stipat sedula pervias rigori:"
            },
            {
                "verse": "His mugit Boreas, suasque victor"
            },
            {
                "verse": "His vibrat scythico nives ab arcto."
            }
        ],
        [
            {
                "verse": "Iam novos, variosque picta flores"
            },
            {
                "verse": "Passim reddit humus, decusque veris."
            },
            {
                "verse": "Lascivit Cytheraea, consuitque"
            },
            {
                "verse": "Ludenti violas, rosasque Amori."
            },
            {
                "verse": "Dat messes ager hispidus salubres,"
            },
            {
                "verse": "Nec tunc utilis impeditur ardor."
            },
            {
                "verse": "Texit flava Ceres graves aristas,"
            },
            {
                "verse": "Cingens tempora spiceis corollis."
            },
            {
                "verse": "Pingues pampineos gravant lacertos"
            },
            {
                "verse": "Uvae; pampineos gravant lacerti"
            },
            {
                "verse": "Ulmos; ulmi asinum gravant flagellis,"
            },
            {
                "verse": "Dum Silene agis hunc gravem racemis."
            },
            {
                "verse": "Nix alpes aquilone sibilante"
            },
            {
                "verse": "Summas candidat, implicantur amnes,"
            },
            {
                "verse": "Hinc Nymphae vitreo stupent ab alveo,"
            },
            {
                "verse": "Et comunt glacie comas sub ipsa."
            }
        ],
        [
            {
                "verse": "Fragrant multicolora prata gemmis,"
            },
            {
                "verse": "Quas leni populant apes susurro."
            },
            {
                "verse": "Laetae qua nemorum trabes comantum"
            },
            {
                "verse": "Frondescunt, avibus sonant canoris."
            },
            {
                "verse": "Flagrant pulverulenta rura flammis,"
            },
            {
                "verse": "Quas brevi extenuant oves sub umbra."
            },
            {
                "verse": "Lentae qua coryli, nigraeque olivae"
            },
            {
                "verse": "Pallescunt, querulis strident cicadis."
            },
            {
                "verse": "Turgent mellificata musta botris,"
            },
            {
                "verse": "Quos Bacchae patulis ferunt canistris."
            },
            {
                "verse": "Et qua vitibus explicantur umbrae:"
            },
            {
                "verse": "- Io Bacche, - canunt - Io Lyee."
            },
            {
                "verse": "Torpent obstupefacta stagna crustis,"
            },
            {
                "verse": "Quas nec plaustra notant, rotaeque signant."
            },
            {
                "verse": "Et qua cymba modo premebat undas"
            },
            {
                "verse": "Colludunt pueri, labantque plantis."
            }
        ],
        [
            {
                "verse": "Florescunt sata, vineaeque gemmant,"
            },
            {
                "verse": "Purae per teretes cient lapillos"
            },
            {
                "verse": "Raucum murmur aquae, udulique rivi"
            },
            {
                "verse": "Albent liliolis, rubent rosetis."
            },
            {
                "verse": "Durescunt segetes agris, caduntque"
            },
            {
                "verse": "Iam curvis sata falcibus, nec aestu"
            },
            {
                "verse": "Messores avidum gemunt laborem,"
            },
            {
                "verse": "Sed crebris cyathis levant calorem."
            },
            {
                "verse": "Dulcescunt, nimioque botriones"
            },
            {
                "verse": "Sunt ulmis oneri tumente succo."
            },
            {
                "verse": "Fit vindemia, vinitorque laetus"
            },
            {
                "verse": "Suo destituit decore vites."
            },
            {
                "verse": "Canescunt nive tecta, stiriaeque"
            },
            {
                "verse": "His pendent vitreae, stupentque guttae."
            },
            {
                "verse": "Pastor straminibus, simulque arator"
            },
            {
                "verse": "Defendunt, hic oves, at ille tauros."
            }
        ],
        [
            {
                "verse": "Vector sydoniae calet puellae:"
            },
            {
                "verse": "Sagittas acuit tener Cupido;"
            },
            {
                "verse": "Torquati geminantur hinc palumbes,"
            },
            {
                "verse": "Auriti lepores, boaeque turpes."
            },
            {
                "verse": "Sydus herculei flagrat Leonis:"
            },
            {
                "verse": "Frondes nec tenui moventur aura;"
            },
            {
                "verse": "Dumos nec gelidi exeunt lacerti;"
            },
            {
                "verse": "Portu nauta latet, viator umbra."
            },
            {
                "verse": "Pugnaci haeret Apollo Scorpioni:"
            },
            {
                "verse": "Spumant labra mero, lacusque praelo"
            },
            {
                "verse": "Vi pressante capit novum phalernum;"
            },
            {
                "verse": "Complenturque cadi, amphoraeque grandes."
            },
            {
                "verse": "Horret sydere Bruma Capricorni:"
            },
            {
                "verse": "Auget ligna focis, veruque torret"
            },
            {
                "verse": "Longo terga suum, superque crates"
            },
            {
                "verse": "Tuceta, et croceae strident tomaclae."
            }
        ],
        [
            {
                "verse": "Dum sol plus nimio flagrat, Dorothaea Dianae"
            },
            {
                "verse": "Quondam sacra, viro sed modo iuncta, lavat;"
            },
            {
                "verse": "Dumque lavat, castoque Deae natat inscia fonte,"
            },
            {
                "verse": "Marmor facta iacet marmore hoc in niveo."
            }
        ],
        [
            {
                "verse": "Senties (ni iam resipis) furentum"
            },
            {
                "verse": "Vindices divum simulator iras."
            },
            {
                "verse": "Vis pius, qui sis pietatis expers,"
            },
            {
                "verse": "Quippe videri."
            },
            {
                "verse": "Interim peccas miser, inque curas"
            },
            {
                "verse": "Deteris lucem pueros decentes:"
            },
            {
                "verse": "Nulla nec fati quibus est, nec Orci"
            },
            {
                "verse": "Tristis imago."
            },
            {
                "verse": "Tu merum ludens bibis impudenter,"
            },
            {
                "verse": "Tu lupus molli latitans sub agno"
            },
            {
                "verse": "Spongiam Christi canis hic, et illic:"
            },
            {
                "verse": "Suggere temnis."
            },
            {
                "verse": "Novit heu vindex scelerum nequaquam"
            },
            {
                "verse": "Fallier, nostrasque super medullas"
            },
            {
                "verse": "Excubat, doctus sua cuique morum"
            },
            {
                "verse": "Praemia ferre."
            },
            {
                "verse": "An fugit te te quot habes dierum?"
            },
            {
                "verse": "Quot caput spargit cinerum? cavantque"
            },
            {
                "verse": "Quot cutem sulci? quot ab ore lapsi"
            },
            {
                "verse": "Forcipe dentes?"
            },
            {
                "verse": "Si tibi fervor periit iuventae,"
            },
            {
                "verse": "Si liquor vivax, agilisque nervos"
            },
            {
                "verse": "Deficit, si grata petis facessit"
            },
            {
                "verse": "Forma puellis;"
            },
            {
                "verse": "Si madens, lippusque oculus gravescit;"
            },
            {
                "verse": "Si laboras pituita, refertque"
            },
            {
                "verse": "Gibba delphinem; quid adhuc ineptis"
            },
            {
                "verse": "Stulte? quid audes?"
            },
            {
                "verse": "It dies pernix, nec it una, siccam"
            },
            {
                "verse": "Sed simul spicam, simul et pruinam"
            },
            {
                "verse": "Corripit miscens: alio quid aequum"
            },
            {
                "verse": "Tempore differs?"
            },
            {
                "verse": "Ah redi delire, redi: Caleno"
            },
            {
                "verse": "Sat tibi indultum: lachrymis madendum:"
            },
            {
                "verse": "Fle, licet tarde, quia nec senum aetas,"
            },
            {
                "verse": "Nec later humet."
            }
        ],
        [
            {
                "verse": "Castigas Apiane, nescio quo"
            },
            {
                "verse": "Me dicto sat acerbiore, quam quod"
            },
            {
                "verse": "Te, tuique pares, putem decere."
            },
            {
                "verse": "Cum sis doctiloqui gener Maronis:"
            },
            {
                "verse": "Qui nuptum tibi dat suam poesim;"
            },
            {
                "verse": "At cum expers, et inops, et imperitus"
            },
            {
                "verse": "Sis Evangelii, phrasimque pressam"
            },
            {
                "verse": "Contemptor fugias: mones iniquo,"
            },
            {
                "verse": "Me inculcare modo sacris Camoenis"
            },
            {
                "verse": "Nomen barbarum, et insolens Iesu."
            },
            {
                "verse": "Quare, si sapio, mihi cavere"
            },
            {
                "verse": "Posthac debeam, et expolire Musas."
            },
            {
                "verse": "Nam se, quisquis amat vocabulorum"
            },
            {
                "verse": "Id miscere genus lepore, praefert"
            },
            {
                "verse": "Non nisi aridulum, et malum poetam."
            },
            {
                "verse": "Sic culpas Apiane: nosque magno"
            },
            {
                "verse": "Das prorsus vitio, atque ineruditos"
            },
            {
                "verse": "Hac de barbarie vocas poetas."
            },
            {
                "verse": "O factum male, fila me ne eburni"
            },
            {
                "verse": "Plectri consona polluisse Phaebo?"
            },
            {
                "verse": "Incusas Apiane saepe nostro"
            },
            {
                "verse": "Me poemate nominare Iesum?"
            },
            {
                "verse": "Incusas merito: quod illud altum,"
            },
            {
                "verse": "Ac divinitus ante secla magnae"
            },
            {
                "verse": "Impostum Sophyae, typum salutis"
            },
            {
                "verse": "Secum nomen habens, scelus videtur,"
            },
            {
                "verse": "Et sensu, et calamo, oreque impudico"
            },
            {
                "verse": "Me versare nimis licentiose."
            },
            {
                "verse": "Nam quis frugi hominum, sequax ve Iesu,"
            },
            {
                "verse": "Qui dignum sine suavitate Iesu"
            },
            {
                "verse": "Se ducat bene nominare Iesum?"
            },
            {
                "verse": "At tibi o Apiane dissipator"
            },
            {
                "verse": "Castae simplicitatis, istud atrum"
            },
            {
                "verse": "Tuum sacrilegum caput teretur"
            },
            {
                "verse": "Ictu fulmineo: qui adulter omnis"
            },
            {
                "verse": "Bonae iustitiae, hoc salubre nomen,"
            },
            {
                "verse": "Sanctumque, egregiumque, mysticumque,"
            },
            {
                "verse": "Vocas barbarum, et insolens, minusque"
            },
            {
                "verse": "Musarum auribus arte commodatum."
            },
            {
                "verse": "At tu barbare barbarissimum te"
            },
            {
                "verse": "Praefers, et rigidas bibisse tygres:"
            },
            {
                "verse": "Qui sis tam petulans, procaxque laeno"
            },
            {
                "verse": "Vestrae grammatices, ut almum Iesu"
            },
            {
                "verse": "Nomen despicias, quod ipse Apollo,"
            },
            {
                "verse": "Et Musae, et Charites, et elegantum"
            },
            {
                "verse": "Quantum est laurigeris scholis leporum"
            },
            {
                "verse": "Formidant, venerantur, atque adorant."
            },
            {
                "verse": "Quare summoneo ne ineptiarum"
            },
            {
                "verse": "Tot demens cumules; et admoneri"
            },
            {
                "verse": "Consulto patere, admones qui acerbe"
            },
            {
                "verse": "Sic nos tam resonum referre nomen."
            }
        ],
        [
            {
                "verse": "Stabat dicta sacris Puella templo,"
            },
            {
                "verse": "Coeli delitium, fidesque rerum,"
            },
            {
                "verse": "Felicisque iubar perennitatis,"
            },
            {
                "verse": "Infernaeque tremor profunditatis,"
            },
            {
                "verse": "Virgo virginei decor decoris,"
            },
            {
                "verse": "Matrum nobilitas, patrumque cura,"
            },
            {
                "verse": "Et laeta anxietas: quibus canori"
            },
            {
                "verse": "Vates detulerant tot ante seclis"
            },
            {
                "verse": "Venturam ingenui gradus Puellam,"
            },
            {
                "verse": "Quae prorsus thalami virilis expers,"
            },
            {
                "verse": "Ignitoque dei gravis nitore,"
            },
            {
                "verse": "Integerrima, perditae salutis"
            },
            {
                "verse": "Authorem pareret, simulque Matris,"
            },
            {
                "verse": "Virginis simul assecuta nomen."
            }
        ],
        [
            {
                "verse": "Quid refert quod onusta auro, gemmisque lucerna"
            },
            {
                "verse": "Sit mihi, et hanc Cyclops sicano cuderit antro;"
            },
            {
                "verse": "Vel quod orontaei bombycis stamine, vel quod"
            },
            {
                "verse": "Ipsa venafrano Pallas ornarit olivo,"
            },
            {
                "verse": "Pendula si cessat? si nulli admota coruscat?"
            },
            {
                "verse": "Te non dissimilem video, qui culmen adeptus"
            },
            {
                "verse": "Virtutum (cum homines se praeter caetera norint"
            },
            {
                "verse": "Causa hominum genitos) contemnis promere signa,"
            },
            {
                "verse": "Sub quibus arma novus duce tractet Apolline miles."
            },
            {
                "verse": "Siccine mortales divum nos munere fraudas?"
            }
        ],
        [
            {
                "verse": "Iam diu assuesti (domat usus artes,"
            },
            {
                "verse": "Et iugum tauros, et equos lupatum)"
            },
            {
                "verse": "Perpeti longas Philotheu maligni"
            },
            {
                "verse": "Temporis iras."
            },
            {
                "verse": "Seu Canis, seu regnet Hyas, det illa"
            },
            {
                "verse": "Igneos aestus, gelidos det ista,"
            },
            {
                "verse": "Tu nihil flammae, nihil et flabelli"
            },
            {
                "verse": "Commoda pendis."
            },
            {
                "verse": "Iurgium linguae tamen insolentis"
            },
            {
                "verse": "(Proh viro forti nisi non pudendum!)"
            },
            {
                "verse": "Et minas, turpemque sonum ferendo"
            },
            {
                "verse": "Vincere nescis."
            }
        ],
        [
            {
                "verse": "Palpanti Styga Dux o praestantissime coelum"
            },
            {
                "verse": "Tun mi ades? an nocti sufficis astra meae?"
            },
            {
                "verse": "Sed proh quanto ardes nunc Phoebo! Quod nisi ab illo"
            },
            {
                "verse": "Stem procul, ecce in noctem, et Styga, rursus agor."
            },
            {
                "verse": "Qua re age iam quae sit tua lux patiare videri:"
            },
            {
                "verse": "Si procul, expande, si prope, coge iubar."
            },
            {
                "verse": "Nam mihi non acies illa est, quae proxima possit"
            },
            {
                "verse": "Divinum Solis lumen adire tui."
            }
        ],
        [
            {
                "verse": "Heus tu quisquis ades, sis ... Clemens ossibus his, ne....C"
            },
            {
                "verse": "Inspicias tanti ducis ............ Absque favoribus arm.......A."
            },
            {
                "verse": "Candidus hic ille, huma.........Nis qui abscessit ab ori.....S,"
            },
            {
                "verse": "Inque deum numero sua. ..... Desuper inclyta cerni........T"
            },
            {
                "verse": "Acta, refertque suo iam ....... Iam praeconia Mart.........E:"
            },
            {
                "verse": "Candidus hic, inquam, cui .... Dii apposuere suum me....L,"
            },
            {
                "verse": "Et dulcem ambrosiam, vi.......Vax quoque nectar OlympI."
            },
            {
                "verse": "Tuque igitur sacro da .......... Sertaque, thuraque, bust...O."
            }
        ],
        [
            {
                "verse": "Horrida mors ferro dum ............ Curvo huc sevit, et illuC,"
            },
            {
                "verse": "Incautum hunc iuvenem secat, ... Armorumque proterv..A"
            },
            {
                "verse": "Consternit decus, et iuve.............Nilis culmen honori.....S:"
            },
            {
                "verse": "Improba, crudelis, trux, ............. Dira: quis impete possiT"
            },
            {
                "verse": "Arma referre suo? quin .............. Iulius, Hector, et ips...E"
            },
            {
                "verse": "Clarus Alexander tam ................ Durum anteire tribuna.L,"
            },
            {
                "verse": "Erectasque acti cer......................Vices subdere mort....I."
            },
            {
                "verse": "Tanta est hoc rigido di.................Stricta potentia fat......O."
            }
        ],
        [
            {
                "verse": "\"Errans mus\" scribere, tuum nunc accipe nomen,"
            },
            {
                "verse": "Idque tuis par sit moribus, idque iocis."
            },
            {
                "verse": "Diceris \"errans mus\", male si mutilata reducas;"
            },
            {
                "verse": "Raptaque stent numeris bina elementa suis."
            },
            {
                "verse": "Quis rogo diminuit meritum tibi nomen? an errans"
            },
            {
                "verse": "Mus (nam mus peredit cuncta) peredit idem?"
            },
            {
                "verse": "Erras mus ita ne, ut laceres duro omnia dente?"
            },
            {
                "verse": "Denique erit tituli iam nota nota tui."
            }
        ],
        [
            {
                "verse": "Multa tui virtus, qua dux nitidissime utrunque"
            },
            {
                "verse": "Prospectum oceani late quatis, ut super omnes"
            },
            {
                "verse": "Arduus incedas et Phoebi, et Martis alumnos:"
            },
            {
                "verse": "En longe devota tibi duo pectora traxit,"
            },
            {
                "verse": "Vivae semper aquae dulces bibitura liquores,"
            },
            {
                "verse": "Ad quos turba coit vatum, qui te auspice dicunt,"
            },
            {
                "verse": "Quae non altiloquo sunt visa indigna Maroni."
            },
            {
                "verse": "Quis te Pieridum neget esse amplexibus, aut quis"
            },
            {
                "verse": "De Iove non dicat te una cum Pallade natum,"
            },
            {
                "verse": "Si dotes animi, si robur penset in armis?"
            },
            {
                "verse": "Felices oh vitae hominum, felicia secla!"
            },
            {
                "verse": "Lapsa quibus coelo Ducis est praesentia tanti."
            },
            {
                "verse": "Cui Mars bellandi, cui pulcher Apollo canendi"
            },
            {
                "verse": "Ius dedit, ut nusquam melior te hoc tempore vates"
            },
            {
                "verse": "Incumbat musis, aut dux praestantior armis."
            },
            {
                "verse": "Oh ergo ne gracilis laudes contemne cothurni"
            },
            {
                "verse": "Maxime semideum: nec puri subtrahe vivas"
            },
            {
                "verse": "Fontis aquas: patere ingenium hoc, quondam tua verset"
            },
            {
                "verse": "Inclyta facta, locetque tuum super aethera nomen."
            }
        ],
        [
            {
                "verse": "Heus mater, satis haec fleta ossa, diutius atrum"
            },
            {
                "verse": "It funus, quam quod Christicolam deceat."
            },
            {
                "verse": "Ne geme, neu tanti facias, quod morte fefelli"
            },
            {
                "verse": "Mortalem, aeterno quo fruerer, thalamo."
            }
        ],
        [
            {
                "verse": "Huc huc Chrysogonus tot ex amicis"
            },
            {
                "verse": "Charis, quot numerare nemo possit,"
            },
            {
                "verse": "Huc charissimus ad suos redibit"
            },
            {
                "verse": "Tandem eremicolas; diutius qui"
            },
            {
                "verse": "Quam promiserat, et suam bis, et ter,"
            },
            {
                "verse": "Fidem astrinxerat, est procul; gravique"
            },
            {
                "verse": "In moerore tenet sodalitatem."
            },
            {
                "verse": "Sed (ne flete oculi mei miselli)"
            },
            {
                "verse": "Revertetur, et ista plus duobus"
            },
            {
                "verse": "Nobiscum colet iliceta seclis:"
            },
            {
                "verse": "Quem videbitis, ut prius solebat,"
            },
            {
                "verse": "Foecundum simul hortulum perita"
            },
            {
                "verse": "Contrectare manu, simul tenellas"
            },
            {
                "verse": "Suo tempore commodare plantas."
            },
            {
                "verse": "Licet patricius, licet sit alta"
            },
            {
                "verse": "Natus prole, tamen venusti Iesu"
            },
            {
                "verse": "Ob dulcem, atque humilem benignitatem,"
            },
            {
                "verse": "Synceras adhibet manus labori,"
            },
            {
                "verse": "Callis horridulas diu, et nigellas:"
            },
            {
                "verse": "Nam illum utile, multiplexque semen"
            },
            {
                "verse": "Occultare solo iuvat feraci,"
            },
            {
                "verse": "Mox rivo tenui strepentis undae"
            },
            {
                "verse": "Inducit vitreum satis liquorem;"
            },
            {
                "verse": "Quem culti simulac bibere sulci,"
            },
            {
                "verse": "Ac leni tepuere solis aestu,"
            },
            {
                "verse": "Pandit multiplices agellus herbas,"
            },
            {
                "verse": "Et refert avido duplum colono."
            },
            {
                "verse": "Qua re tandem aderit, suosque caros"
            },
            {
                "verse": "Angelumque, Theophilumque, raptim"
            },
            {
                "verse": "Amplectetur, et osculis trecentis"
            },
            {
                "verse": "Blando non sinet ore suaviari."
            }
        ],
        [
            {
                "verse": "Flagrantissime Iesu amoris ardor,"
            },
            {
                "verse": "Et repleta sitis, repletioque"
            },
            {
                "verse": "Divinae sitiens perennitatis:"
            },
            {
                "verse": "Fragrantissime Iesu odoris arbor,"
            },
            {
                "verse": "Miscens nectareum croco liquorem,"
            },
            {
                "verse": "Spirans ambrosium rosis odorem:"
            },
            {
                "verse": "Amantissime Iesu honoris author,"
            },
            {
                "verse": "Qui nos degeneres, diuque Lethes"
            },
            {
                "verse": "Sopitos fluvio, vocas ad astra:"
            },
            {
                "verse": "Pientissime Iesu amaror, et fel,"
            },
            {
                "verse": "Dum clavos crucis horridos amarae"
            },
            {
                "verse": "In te ultro rapis: utque dulcor, ut mel,"
            },
            {
                "verse": "Ut sis vita simul mihi misello:"
            },
            {
                "verse": "Quid tibi referam tot ob dolores"
            },
            {
                "verse": "Clementissime Iesu? an appetis cor?"
            },
            {
                "verse": "An cor appetis istud aridum? ecce"
            },
            {
                "verse": "Qualecunque habeas, ferasque tecum."
            }
        ],
        [
            {
                "verse": "Carole, quis vatum praestans, et idoneus adsit,"
            },
            {
                "verse": "Qui satis ad tumuli defleat ossa tui?"
            },
            {
                "verse": "Sunt, fateor, nostro tenues in carmine vires"
            },
            {
                "verse": "Non tamen ah tenues liquimur in lachrymas!"
            },
            {
                "verse": "Carmina debentur lachrymis, lachrymaeque sepulchris,"
            },
            {
                "verse": "Debentur functis luce sepulchra viris."
            },
            {
                "verse": "Huc huc et Charites properent, Phoebique sorores,"
            },
            {
                "verse": "Quaeque colunt fontem numina, quaeque nemus."
            },
            {
                "verse": "Huc, inquam, properent, elegisque furentibus ornent"
            },
            {
                "verse": "Busta sepulchrali semper alenda face."
            }
        ],
        [
            {
                "verse": "Arma, supercilio quae templi affixa viator"
            },
            {
                "verse": "Suspicis ad tumulum rutilantia, Candidus ille"
            },
            {
                "verse": "Castelio, dux ille ducum celeberrimus, ille"
            },
            {
                "verse": "Agminis adversi terror, virtusque suorum,"
            },
            {
                "verse": "Gestabat, patriaeque suae assignabat honori."
            },
            {
                "verse": "Mirum quam se se dura inter bella ferebat"
            },
            {
                "verse": "Impiger hic heros: cui multi ponderis ipse"
            },
            {
                "verse": "Mars genitor dederat nuper thoraca, simulque"
            },
            {
                "verse": "Fulmineum, gladium, et galeam cervice comantem."
            },
            {
                "verse": "Indefessa viri quae vis, quae gloria, quae laus,"
            },
            {
                "verse": "Quisve animus, quod robur erat, novere phalanges"
            },
            {
                "verse": "Adversae toties fusae: cum praelia miscens,"
            },
            {
                "verse": "Aut clava, aut mucrone hostes caedente fugabat."
            },
            {
                "verse": "Vos etiam Insubres, etiam gens clara Cremonae,"
            },
            {
                "verse": "Quondam fumivomis Venetorum obsessa metallis,"
            },
            {
                "verse": "Castelionaei Ducis acta ingentia nostis."
            },
            {
                "verse": "Primus ibi ante alios cunctis qui cernuus urbis"
            },
            {
                "verse": "Conscendit miro ausu propugnacula tantae;"
            },
            {
                "verse": "Quem non saxa, trabes, et edaci pulvere flammae"
            },
            {
                "verse": "Deterrere unquam poterant, quin ferreus ille"
            },
            {
                "verse": "Hostibus in mediis vastam per vulnera caedem"
            },
            {
                "verse": "Spargeret, ac se se pulchra cum laude referret"
            },
            {
                "verse": "Ad socios, magnoque ducum legeretur honore."
            },
            {
                "verse": "Ergo age clara viri tollamus gesta potentis,"
            },
            {
                "verse": "Spargamusque alacres victrici fronde sepulchrum."
            },
            {
                "verse": "Martia Pina suo felix gratetur alumno;"
            },
            {
                "verse": "Cuius ob insignes titulos, ac nominis auram,"
            },
            {
                "verse": "Expulit hesperias longa obsidione, catervas."
            },
            {
                "verse": "Nosque poetarum minimi (quando inclyta magni"
            },
            {
                "verse": "Facta Ducis merito nequeamus ferre cothurno)"
            },
            {
                "verse": "Saltem hoc mantoi recitemus carmen Homeri:"
            },
            {
                "verse": "\"Candidus insueti miratur limen Olympi\"."
            }
        ],
        [
            {
                "verse": "Dii, quibus est avium (si sit tamen ulla) potestas,"
            },
            {
                "verse": "Certaque plumosi solicitudo gregis;"
            },
            {
                "verse": "Cernitis ut largo pateat mihi pectus hiatu?"
            },
            {
                "verse": "Promat ut abruptum viscera nuda latus?"
            },
            {
                "verse": "Conterite authorem Dii tanti vulneris arcum,"
            },
            {
                "verse": "Ipseque pro alitibus porra Corillus edat."
            }
        ],
        [
            {
                "verse": "Delicias Phoebi, Musarumque ocia sentis,"
            },
            {
                "verse": "Dum surrentina gargara in urbe tenes."
            },
            {
                "verse": "Nempe (modo veniat quod edas aliunde) recessus"
            },
            {
                "verse": "Non habet huic Helicon, mollis et Ascra, pares."
            },
            {
                "verse": "Verum si colles tantum apponantur aprici:"
            },
            {
                "verse": "Sit tibi Surrentum delitiosa fames."
            },
            {
                "verse": "Aere camaleon nutritur, rore cicada,"
            },
            {
                "verse": "Haec ea Surrentum dat tibi, pane caret."
            }
        ],
        [
            {
                "verse": "Armorum decus, et ter........Ror, quis preterit? heus tV"
            },
            {
                "verse": "Vove viator, hic Avalus ..... Est,. sua munera Mart.....I."
            },
            {
                "verse": "Arma aderunt suspensa ro...Go per saecula, done.....C"
            },
            {
                "verse": "Labitur, adriacosque si........Nus Pescaria lustra.........T."
            },
            {
                "verse": "Virtus multiplici fert ........... Alta haec ossa triumph....O:"
            },
            {
                "verse": "Sors abiit contempta, ni.......Tet suo acumine victo.....R."
            }
        ],
        [
            {
                "verse": "Hoc tandem Nicodeme colligamus"
            },
            {
                "verse": "Portu vela, nec amplius modo huc, modo illuc,"
            },
            {
                "verse": "Per fluctus agitamur anxiosi."
            },
            {
                "verse": "Nos qui relliquiae, superstitesque,"
            },
            {
                "verse": "Immani superavimus profundo,"
            },
            {
                "verse": "Iam laetum canimus celeuma, iamque"
            },
            {
                "verse": "Saltantes ruimus potiri arena,"
            },
            {
                "verse": "Et putri sale iam cutem madentem"
            },
            {
                "verse": "Purgantes, maris execramur undas."
            },
            {
                "verse": "Grates ergo suas, suasque laudes"
            },
            {
                "verse": "Ore et corde rependimus Tonanti."
            },
            {
                "verse": "Hic hic o Nicodeme roboramus"
            },
            {
                "verse": "Navim dente volubilem tenaci,"
            },
            {
                "verse": "Non sortis fidei dehinc parandam."
            },
            {
                "verse": "Sat concredita vita nostra morti est."
            },
            {
                "verse": "Nam tentare fretum quid est, mori ni est?"
            },
            {
                "verse": "Hic opes Nicodeme, opumque fastus"
            },
            {
                "verse": "Nos nec quam minimi aestimamus assis."
            },
            {
                "verse": "Horum qui ambitione moliuntur"
            },
            {
                "verse": "Sub coelum solium, eminentiamque,"
            },
            {
                "verse": "Quo eunt altius Icarum aemulantes,"
            },
            {
                "verse": "Ruunt altius Icarum sequentes."
            },
            {
                "verse": "Hii fortunae ita commodis anhelant,"
            },
            {
                "verse": "Ut quae finis eos manet, nec horae"
            },
            {
                "verse": "Tantillum ratione metiuntur."
            },
            {
                "verse": "His tandem Nicodeme commoramur"
            },
            {
                "verse": "Sylvarum latebris, et his potimur"
            },
            {
                "verse": "Speluncis, ubi pax, et aequa vita est."
            },
            {
                "verse": "Hic viri Nicodeme gloriantur"
            },
            {
                "verse": "Se solos bona vera comperisse:"
            },
            {
                "verse": "Qui deo, sibi, proximoque vivunt."
            }
        ],
        [
            {
                "verse": "Ira vis praeceps animi, repente"
            },
            {
                "verse": "Quae virum turpas, adigisque in atrum,"
            },
            {
                "verse": "Quale vel Protei, vel erat Chimaere"
            },
            {
                "verse": "Pingere, monstrum,"
            },
            {
                "verse": "Unde laerneo recalens veneno,"
            },
            {
                "verse": "Huc meis repsti miseris medullis?"
            },
            {
                "verse": "Unde? dic fornax odii, canisque"
            },
            {
                "verse": "Spuma trifaucis."
            },
            {
                "verse": "Credin abreptum hoc ideo fuisse,"
            },
            {
                "verse": "Quicquid est curae mihi, quidquid artis,"
            },
            {
                "verse": "Quidquid ardescit studii tuendae"
            },
            {
                "verse": "Pacis? an inquam"
            },
            {
                "verse": "Credis abreptum hoc ideo fuisse,"
            },
            {
                "verse": "Quod semel fracto ruerim capistro?"
            },
            {
                "verse": "Me sibi, ne frende, trahunt, trahentque"
            },
            {
                "verse": "Vulnera Iesu."
            },
            {
                "verse": "En serenatis ut adest ocellis,"
            },
            {
                "verse": "Ut mihi, humanos miserans, pepercit:"
            },
            {
                "verse": "Tu breves frustra Eumenidum colubros"
            },
            {
                "verse": "Livida torques."
            }
        ],
        [
            {
                "verse": "Duremus socii, precumque nixi"
            },
            {
                "verse": "Propugnaculo, et unitate nostra"
            },
            {
                "verse": "Facti iam stabiles, nec huc, nec illuc"
            },
            {
                "verse": "Flectamur folio pares, quod aura"
            },
            {
                "verse": "Quaevis fert modico, ut lubet, susurro."
            },
            {
                "verse": "Perstemus validi, nec utris instar"
            },
            {
                "verse": "Inflemur tumidae; sed hoc laborum"
            },
            {
                "verse": "Curramus stadium semel receptum."
            },
            {
                "verse": "At cursu in medio, cavete, condunt"
            },
            {
                "verse": "Suas decipulas, suosque casses,"
            },
            {
                "verse": "Ter centum Genii mali et nigelli"
            },
            {
                "verse": "Qui circumsiliunt ab axe Pluti."
            },
            {
                "verse": "Porro lachrymulis ubi precantes"
            },
            {
                "verse": "Dulcis laverimus pedes Iesu,"
            },
            {
                "verse": "Illi ne minimi aestimentur unguis."
            }
        ],
        [
            {
                "verse": "Ni ego hallucinor has tenebricosi"
            },
            {
                "verse": "Per frondes nemoris, procul videre"
            },
            {
                "verse": "Macronem videor, novissimus qui"
            },
            {
                "verse": "Nobiscum accola factus est eremi,"
            },
            {
                "verse": "Ut quidquid segetum modo per urbes"
            },
            {
                "verse": "Mendici, modo de labore nostro"
            },
            {
                "verse": "Venamur, comedat, voretque lurco."
            },
            {
                "verse": "Quid non semper edit, nihil laborans?"
            },
            {
                "verse": "Verum subdubito sit an Macro iste."
            },
            {
                "verse": "Immo est, nam sedet hic, et oscitatur,"
            },
            {
                "verse": "Quod sedere suum est, et oscitari."
            },
            {
                "verse": "Mirum si quid agat volumen istud"
            },
            {
                "verse": "Nugarum, simiusque ineptiarum,"
            },
            {
                "verse": "Quam torpescere, commodum ad laborem:"
            },
            {
                "verse": "Quam fervescere massicum ad liquorem."
            }
        ],
        [
            {
                "verse": "O cor, ah cur plus nimio gravaris?"
            },
            {
                "verse": "Cur times tantum, nec amare discis?"
            },
            {
                "verse": "An tui, dic cor, sumus intuendo"
            },
            {
                "verse": "Causa doloris?"
            },
            {
                "verse": "Cernimus maesti siquidem bicornes"
            },
            {
                "verse": "Pingier templis lemures, nigrasque"
            },
            {
                "verse": "Sontium furcis animas voracem"
            },
            {
                "verse": "Ferre sub Orcum."
            },
            {
                "verse": "Hinc sanguis frigens tremebunda currit"
            },
            {
                "verse": "Ossa per, circunque tuum tribunal"
            },
            {
                "verse": "(Noster es iudex) coit, et paventes"
            },
            {
                "verse": "Deserit artus."
            },
            {
                "verse": "Omnis heu tunc artis inops, tuique"
            },
            {
                "verse": "Impotens, nescis quid agas miselle,"
            },
            {
                "verse": "Aut quid obiectes opis imminenti"
            },
            {
                "verse": "Desuper irae,"
            },
            {
                "verse": "Nosque laxata cute discolores"
            },
            {
                "verse": "Semper obiurgaris, et omnis in nos"
            },
            {
                "verse": "Culpa fertur, qui male ianitores"
            },
            {
                "verse": "Te tueamur."
            },
            {
                "verse": "Tunc procellosas aquilone rupto"
            },
            {
                "verse": "Sublevas iratus aquas. Quid heu, quid"
            },
            {
                "verse": "Fluctibus mersi obruimur, pedesque it"
            },
            {
                "verse": "Fletus ad imos?"
            },
            {
                "verse": "Ne nimis saevi tibi cor, tuisque"
            },
            {
                "verse": "Ne cor ah saevi miseris ocellis,"
            },
            {
                "verse": "Sed Crucis causam memora, sed ipsa"
            },
            {
                "verse": "Vulnera Christi."
            }
        ],
        [
            {
                "verse": "Cui vestrum proceres, bonique cives"
            },
            {
                "verse": "Urbis sydereae, modo absolutum,"
            },
            {
                "verse": "Qualecunque, dicamus hoc sacellum?"
            },
            {
                "verse": "An tibi Petre? summa cui ligandi,"
            },
            {
                "verse": "Solvendique animas rogata cura est?"
            },
            {
                "verse": "Ecquid Paule tibi? quis aptior te?"
            },
            {
                "verse": "Te quis continuus magis, magisque"
            },
            {
                "verse": "Indefessus Evangeli ad labores?"
            },
            {
                "verse": "Sed nec Petre tibi, nec alteri (absit"
            },
            {
                "verse": "Livor coelitibus) sacramus aram:"
            },
            {
                "verse": "Aram, quae erigitur: favete laeti"
            },
            {
                "verse": "Baptistae nemorum, sacraeque eremi"
            },
            {
                "verse": "Cultori, ut nemorum, sacraeque eremi"
            },
            {
                "verse": "Cultores foveat, diuque servet."
            },
            {
                "verse": "Baptista huic praeerit sacello et arae,"
            },
            {
                "verse": "Det nomen, titulumque, et illi, et illi."
            },
            {
                "verse": "Vos quoque aligeri Deum ministri,"
            },
            {
                "verse": "Hinc hinc horrisonum vetate fulmen,"
            },
            {
                "verse": "Hinc hinc anguicomas fugate Diras."
            }
        ],
        [
            {
                "verse": "O quisnam Superum novo sacello,"
            },
            {
                "verse": "Haud tofo, et pariis sito columnis,"
            },
            {
                "verse": "Sed crusta scopuli modo expedito,"
            },
            {
                "verse": "Huic nomen facit? o quis huius arae,"
            },
            {
                "verse": "Quodquod munus erit, favens secundat?"
            },
            {
                "verse": "An Baptista feras id obtineri"
            },
            {
                "verse": "Abs te? an, si quateris prece, assequemur?"
            },
            {
                "verse": "Sed non hanc refugis subire curam."
            },
            {
                "verse": "Olim tu quoque vastitate rupum,"
            },
            {
                "verse": "Et sylvae latebris frui solebas."
            },
            {
                "verse": "Qua re tu face quidquid est sacelli,"
            },
            {
                "verse": "Quidquid ara precum vovet, ratum sit."
            }
        ],
        [
            {
                "verse": "I papire, meum Morosinaeum"
            },
            {
                "verse": "Festina reperire, ubi moratur:"
            },
            {
                "verse": "Dic suos male torpet ad sodales"
            },
            {
                "verse": "Remigrare, nec esse tam negoci,"
            },
            {
                "verse": "Ut modo \"venio\", modo \"venibam\","
            },
            {
                "verse": "Modo \"quum veniam\" rescribat ad nos."
            },
            {
                "verse": "Ah tandem veniat, sonetque \"veni\"."
            },
            {
                "verse": "Hunc precare, vel arroganter urge:"
            },
            {
                "verse": "Demum provideat suo decori:"
            },
            {
                "verse": "Satis prospiciat suis amicis:"
            },
            {
                "verse": "Qui sylvis velut orphani vagantur."
            },
            {
                "verse": "Quocirca si animo (ut solet) virili"
            },
            {
                "verse": "Praestet, huc avis advolabit instar."
            },
            {
                "verse": "Quamvis nobilium modo hi, modo illi"
            },
            {
                "verse": "Contendant reditus vetare coeptos."
            },
            {
                "verse": "Qui modo (nisi falsa nunciantur)"
            },
            {
                "verse": "Illum glutineis fovent in ulnis."
            },
            {
                "verse": "Die ergo repetat suos amicos,"
            },
            {
                "verse": "De quibus, mora si trahatur, actum est."
            }
        ],
        [
            {
                "verse": "Mi libelle, mi ocelle, corculumque,"
            },
            {
                "verse": "Et solaciolum mei laboris!"
            },
            {
                "verse": "Quem noctuque diuque savior, cui"
            },
            {
                "verse": "Assurgo tremebundus, ut quid omni"
            },
            {
                "verse": "Duriusculus es magis libello?"
            },
            {
                "verse": "Ut quid te asperulum, inviumque praefers?"
            },
            {
                "verse": "Qua re me puerum sat imperitum,"
            },
            {
                "verse": "Ignarumque tuae profunditatis"
            },
            {
                "verse": "Mammis admoveas, quoad virili"
            },
            {
                "verse": "Grandiusculus assuescar escae."
            }
        ],
        [
            {
                "verse": "Inferni lemures, et monstra nigerrima Ditis,"
            },
            {
                "verse": "Vosque avidi umbrarum manes, quae audacia tanti"
            },
            {
                "verse": "Vexat, ut Authorem rerum vos omnium adorti"
            },
            {
                "verse": "Posse illum vestro sperastis fallere visco?"
            },
            {
                "verse": "Discite deformes animae, non ulla manere"
            },
            {
                "verse": "Gaudia vos post hac: summi aetheris. Illa fideles,"
            },
            {
                "verse": "Illa decent humiles vitas. Vos iure superbas,"
            },
            {
                "verse": "Candorem exuti, luitis caligine poenas."
            },
            {
                "verse": "Hinc a luce procul miseri Cocytidos umbrae,"
            },
            {
                "verse": "Res alibi vestra est, ubi Pluto immania sceptra"
            },
            {
                "verse": "Sustinet ignipotens, vosque inter pendet ab atro"
            },
            {
                "verse": "Terribilis solio, flammasque impartit edaces:"
            },
            {
                "verse": "Sors ubi perpetuo vestra est obnoxia fato."
            }
        ],
        [
            {
                "verse": "Flevimus tandem ne oculi? an duas (ni"
            },
            {
                "verse": "Fallor) horas flevimus? o beatae,"
            },
            {
                "verse": "O salubres lachrymulae, o pusilli"
            },
            {
                "verse": "Pectoris imbres!"
            },
            {
                "verse": "An bibunt memphitica prata Nilum"
            },
            {
                "verse": "Largius septemgeminum? sitim ne"
            },
            {
                "verse": "Mollius sedat puteo profundo"
            },
            {
                "verse": "Usta Syene,"
            },
            {
                "verse": "Ut modo vestro recreor liquore?"
            },
            {
                "verse": "O mei dulces novies ocelli,"
            },
            {
                "verse": "Et favis Hyblae magis, et recenti"
            },
            {
                "verse": "Lacte! Sed aequa est,"
            },
            {
                "verse": "Nuncio, mens huc adhibenda, rebus,"
            },
            {
                "verse": "Ut nimis fisi, aut alacres secundis"
            },
            {
                "verse": "Frena laxetis cilio, malusque"
            },
            {
                "verse": "Repat adulter."
            },
            {
                "verse": "Ille nam fallax, et adulter hostis,"
            },
            {
                "verse": "Versipellis, durus, atrox Cupido"
            },
            {
                "verse": "Iam faces, atque arma vocat, feroxque in"
            },
            {
                "verse": "Vulnera pendet."
            },
            {
                "verse": "Ah niger daemon, violas ocellos"
            },
            {
                "verse": "Tun meos furtim? rapies amorem"
            },
            {
                "verse": "Foede Amor bellae Crucis? at velis no-"
            },
            {
                "verse": "Lisque, tuemur."
            }
        ],
        [
            {
                "verse": "At quis tam validi repertus, et tam"
            },
            {
                "verse": "Firmi pectoris, ut tibi impudens fur"
            },
            {
                "verse": "Non succenseat, et reclamet usque"
            },
            {
                "verse": "Ad convitia, et acriora dicta?"
            },
            {
                "verse": "Venisti siquidem hortuli ad vireta"
            },
            {
                "verse": "Succulenta mei, et negas negare"
            },
            {
                "verse": "Quemquam, aut Alcynoi, aut Adonis hortos,"
            },
            {
                "verse": "Tam vernos nec habere flosculos, nec"
            },
            {
                "verse": "Tam simillima poma fulgido auro,"
            },
            {
                "verse": "Qualia Hesperidum fuisse dicunt."
            },
            {
                "verse": "Tu mei nihilominus corollam,"
            },
            {
                "verse": "Et solatiolum hortuli latro, et fur"
            },
            {
                "verse": "Suffuratus es. An tu ita optime hospes"
            },
            {
                "verse": "Solvisse hospitium soles? ita album"
            },
            {
                "verse": "Clam sub veste rapis trifurcifer fur"
            },
            {
                "verse": "Meum liliolum? cui et lac, et nix,"
            },
            {
                "verse": "Et rosae, et violae dabant honores,"
            },
            {
                "verse": "Minusque albidulae, minusque olentes?"
            },
            {
                "verse": "Qua re sacrilegas (sit ante dictum)"
            },
            {
                "verse": "Sacro trade manus viro piandas,"
            },
            {
                "verse": "Et facti facinus fatere furti."
            },
            {
                "verse": "Nam, si te latet, ille flos stetisset"
            },
            {
                "verse": "Bellam ante effigiem benigni Iesu."
            }
        ],
        [
            {
                "verse": "Lux mea (nanque tibi summus Pater omne potenter"
            },
            {
                "verse": "Credidit imperium mundi, seu parcere clemens"
            },
            {
                "verse": "Subiectis, seu iuste probes domitare superbos)"
            },
            {
                "verse": "Proh phlegethontaeis quae gens emersa caminis"
            },
            {
                "verse": "In me signa movet frendens? pessumque minatur"
            },
            {
                "verse": "Me dare? iamque tubas strepere, et clangoribus atris"
            },
            {
                "verse": "Accipio lituos, atque arma sonantia late."
            },
            {
                "verse": "Me miserum quae nam facies? quae monstra? quis horror"
            },
            {
                "verse": "Urgentum lemurum? qualis quantusque catervas"
            },
            {
                "verse": "Ductor agit? spumasque atrox vomit ore cruentas?"
            },
            {
                "verse": "Ille Satan (ni fallor) erit: qui adversa volutat"
            },
            {
                "verse": "Castra, pudicitiae invasurus moenia nostrae."
            },
            {
                "verse": "Et quis ego? ut veniam contra? summaeque ruinae"
            },
            {
                "verse": "Me obiiciam? cui nulla, acies, nulla arma, nec ulla,"
            },
            {
                "verse": "Quod magis ad Martem facit, experientia belli."
            },
            {
                "verse": "Ergo age Christe meos legatos excipe: qui sunt"
            },
            {
                "verse": "Et lachrymae, et gemitus, et quae suspiria tygres,"
            },
            {
                "verse": "Et quae sarmaticas valeant inflectere cautes."
            },
            {
                "verse": "Te coeli, terraeque potens, te maxime regum,"
            },
            {
                "verse": "Quem trepidant manes victi, cui coelica paret"
            },
            {
                "verse": "Militia, unum oro, da invictum pectus, et arma,"
            },
            {
                "verse": "Daque triumphatis me me hostibus altius ire."
            }
        ],
        [
            {
                "verse": "O qui nobile solitariorum"
            },
            {
                "verse": "Effulges specimen quot extiterunt,"
            },
            {
                "verse": "Quot ve sunt modo, quot ve erunt deinceps,"
            },
            {
                "verse": "Mallem aut Chrysogono, aut mihi dedisses,"
            },
            {
                "verse": "Quam isti delicias peritiorum,"
            },
            {
                "verse": "Pauli scilicet aureum libellum."
            },
            {
                "verse": "An sat commodus ille, idoneusque"
            },
            {
                "verse": "Hortifossor habetur, ut libellum"
            },
            {
                "verse": "Tam bellum, aureolumque, melleumque"
            },
            {
                "verse": "Docti susciperet manu Cyrilli?"
            },
            {
                "verse": "An Cyrille habilem esse censuisti"
            },
            {
                "verse": "Durum foenisecam explicare Paulum?"
            },
            {
                "verse": "Is quanto magis utilis ligoni;"
            },
            {
                "verse": "Is tanto minus utilis libello est:"
            },
            {
                "verse": "Cui nec littera quamlibet minuta,"
            },
            {
                "verse": "Nec tantillus apex patet figurae."
            },
            {
                "verse": "\"Verum, inquis, bonus est vir\". Ah cachinnor"
            },
            {
                "verse": "Ut huius bonitas homuntionis,"
            },
            {
                "verse": "Qui bubulci ad aratrum ineptit, aptet"
            },
            {
                "verse": "Se se Pauli ad epistolas profundi."
            }
        ],
        [
            {
                "verse": "Est mihi ad venetas iter lacunas:"
            },
            {
                "verse": "Ut inde omnimoda protervitate"
            },
            {
                "verse": "Furer doctiloquum Morosinaeum,"
            },
            {
                "verse": "Nostrae praesidium sodalitatis,"
            },
            {
                "verse": "Nostraeque auspicium iubarque eremi."
            },
            {
                "verse": "Illum subripiam, suaeque matris"
            },
            {
                "verse": "Extirpem vetulae sinu licebit,"
            },
            {
                "verse": "Quae verbosum, et anile nescio quid"
            },
            {
                "verse": "Miscens blandiciis, et udo ocello"
            },
            {
                "verse": "Stillas callidula eliquans minutas,"
            },
            {
                "verse": "Hunc nobis adimit: satis, superque"
            },
            {
                "verse": "Morosa est mulier, morosiorque,"
            },
            {
                "verse": "Quam quod expediat Morosinaeae."
            },
            {
                "verse": "Quin natum memorat semel sacrorum"
            },
            {
                "verse": "Oblatum officio? quibus parentum"
            },
            {
                "verse": "Impium est pietatem anteferre?"
            },
            {
                "verse": "Quare audaculus hunc ego admonere,"
            },
            {
                "verse": "Immo liberius volo exprobrare,"
            },
            {
                "verse": "Furarique suis Morosinaeis."
            }
        ],
        [
            {
                "verse": "Me ne supervacuis et adhuc insistere curis?"
            },
            {
                "verse": "Non posse obstructam coeli recludere portam?"
            },
            {
                "verse": "Illam quandoquidem crebris posco ictibus, illam"
            },
            {
                "verse": "Excutio, impello, clamores insuper addo"
            },
            {
                "verse": "Solicitus, donec pene iam labefactus amaras"
            },
            {
                "verse": "Prorumpo in lachrymas, et me me in limine sterno."
            },
            {
                "verse": "Siccine evangelicae iuxta promissa salutis"
            },
            {
                "verse": "Ianua pulsanti mihi iam reseratur Olympi?"
            },
            {
                "verse": "En ego, qui toties supplex tero limina templi,"
            },
            {
                "verse": "Amplexusque aras teneo, pedibusque volutor"
            },
            {
                "verse": "Christe tuis, animo fassus contagia vitae"
            },
            {
                "verse": "Tanta meae, tepidoque oculi mihi fonte liquescunt:"
            },
            {
                "verse": "Necquicquam crucior. Ne ah clementissime Iesu,"
            },
            {
                "verse": "Ne patere hanc animam spe, quam tenet anxia, labi."
            }
        ],
        [
            {
                "verse": "Mens diu siccis peregrina terris,"
            },
            {
                "verse": "Iam Dei fontem sitit ad perennem,"
            },
            {
                "verse": "Iam satis vitae penitus caducae"
            },
            {
                "verse": "Turbida vixit."
            },
            {
                "verse": "Pugnat abruptis laqueis vetustae"
            },
            {
                "verse": "Carnis educi exilio, suaeque"
            },
            {
                "verse": "Dulce iam littus patriae relata"
            },
            {
                "verse": "Visere gestit."
            },
            {
                "verse": "Fortius terrae patimur ruentum"
            },
            {
                "verse": "Tot procellarum, tot adhuc laborum,"
            },
            {
                "verse": "Laeta cum sensu memori tenemus"
            },
            {
                "verse": "Iubila Coeli."
            },
            {
                "verse": "Quis triumphalem sat alacritatem."
            },
            {
                "verse": "Illius regni aetherei? quis auro"
            },
            {
                "verse": "Tecta fulgenti, niveisque gemmis"
            },
            {
                "verse": "Condita promat?"
            },
            {
                "verse": "Limus, et quicquid maculis nitorem."
            },
            {
                "verse": "Inficit, quicquid graveolentis aurae"
            },
            {
                "verse": "Fumat e stagnis, procul a Deorum"
            },
            {
                "verse": "Sede recedit."
            },
            {
                "verse": "Non ibi glebas queritur praeustas,"
            },
            {
                "verse": "Seu trahant rimas Cane sub flagrante,"
            },
            {
                "verse": "Seu decembrali rigeant sub arcto,"
            },
            {
                "verse": "Durus arator."
            },
            {
                "verse": "Ver ibi sertis alimenta florum."
            },
            {
                "verse": "Praebet aeternum, variatque nedum"
            },
            {
                "verse": "Tot coloratos, sed odore miro"
            },
            {
                "verse": "Spirat amictus."
            },
            {
                "verse": "Mobiles aurae, Zephyrique lenes,"
            },
            {
                "verse": "Et iugi ripas decorant virore,"
            },
            {
                "verse": "Et ferunt multo variata sylvis"
            },
            {
                "verse": "Poma decore."
            },
            {
                "verse": "Aureo laeti Genii colore"
            },
            {
                "verse": "Post triumphantem glomerantur Agnum,"
            },
            {
                "verse": "Et choros ducunt, et agunt ovantes"
            },
            {
                "verse": "Ore paeana."
            },
            {
                "verse": "Quisque Divorum sua per trophaea"
            },
            {
                "verse": "Gloriam pulchri tituli reportat,"
            },
            {
                "verse": "Aut quibus victor stygium palaestris"
            },
            {
                "verse": "Fuderit hostem,"
            },
            {
                "verse": "Aut tyrannorum veluti furentum"
            },
            {
                "verse": "Spreverit crates, clibanos, ahena,"
            },
            {
                "verse": "Ut sequi Regem cruce sub beata"
            },
            {
                "verse": "Posset Olympo."
            },
            {
                "verse": "Iam tenent portus, vacuique tandem"
            },
            {
                "verse": "Colligarunt vela cadente fluctu,"
            },
            {
                "verse": "Navitae digni, qui oleae coronas"
            },
            {
                "verse": "Aethere sumant."
            },
            {
                "verse": "Iam canunt iunctis clypeis receptu,"
            },
            {
                "verse": "Post tot obiecti capitis pericla,"
            },
            {
                "verse": "Milites digni, qui onerent superno"
            },
            {
                "verse": "Tempora lauro."
            },
            {
                "verse": "Iamque coelestes animae levant se"
            },
            {
                "verse": "Se catervatim Lachesi perempta"
            },
            {
                "verse": "Sub thronum Regis, pariterque laeta"
            },
            {
                "verse": "Voce resultant."
            },
            {
                "verse": "Hic suum Regem Proceres honorant,"
            },
            {
                "verse": "Praedicant, mirantur, amant, loquuntur;"
            },
            {
                "verse": "Hic Dei nomen tonat; hic labores"
            },
            {
                "verse": "Dona sequuntur."
            },
            {
                "verse": "Hic bonos cives amor unus, una"
            },
            {
                "verse": "Claritas miscet, penetrantque se se"
            },
            {
                "verse": "Mutuo tamquam vitreos, nec ulla"
            },
            {
                "verse": "Nube nigrescunt."
            },
            {
                "verse": "Est idem cunctis quod inhaeret uni,"
            },
            {
                "verse": "Id volunt, noluntque, pares amici."
            },
            {
                "verse": "Oh quam felices gladios, quibus gens"
            },
            {
                "verse": "Tanta perempta est!"
            },
            {
                "verse": "Vosque felices lachrymae tot ante"
            },
            {
                "verse": "Noctibus fusae vigilanter, et vos"
            },
            {
                "verse": "Antra, sylvestresque dapes, et horrens"
            },
            {
                "verse": "Cultus eremi."
            },
            {
                "verse": "Hoc quidem coelos rapiunt agone"
            },
            {
                "verse": "Seduli Athletae sibi se negantes,"
            },
            {
                "verse": "Nunc in aeterna sine fine laeti"
            },
            {
                "verse": "Pace quiescunt."
            }
        ],
        [
            {
                "verse": "Quod Cyrille tuus stat hortus acrem"
            },
            {
                "verse": "Ad Notum oppositus, quod a Favoni"
            },
            {
                "verse": "Flatu sepositus, quod alter haurit"
            },
            {
                "verse": "Opimum, quod opimat alter haustum,"
            },
            {
                "verse": "Dicis nec minimum virentis herbae"
            },
            {
                "verse": "Cultori areolas tibi referre."
            },
            {
                "verse": "O malae areolae, malique venti,"
            },
            {
                "verse": "Quorum qui humidulo madescit imbre,"
            },
            {
                "verse": "Hunc Cyrille, ais ustulare betas:"
            },
            {
                "verse": "Et qui siccat, agitque ab axe nubes,"
            },
            {
                "verse": "Hunc idem asseris irrigare betas!"
            },
            {
                "verse": "O inquam degeneres, malique venti,"
            },
            {
                "verse": "Qui praevertitis ordinem, nec ipsi"
            },
            {
                "verse": "Meo sufficitis dapes Cyrillo."
            },
            {
                "verse": "At non est (fateamur) o Cyrille"
            },
            {
                "verse": "In causa, nec amaror Austri <agentis>,"
            },
            {
                "verse": "Nec dulcor Zephyri negantis auram:"
            },
            {
                "verse": "Sed iucunda, frequens, vigilque cura"
            },
            {
                "verse": "Librorum, quibus unus accolarum"
            },
            {
                "verse": "Deserti magis excubas. Proinde"
            },
            {
                "verse": "Pro porro ambrosiam, pro acore caepe"
            },
            {
                "verse": "Suggis nectareum magis liquorem:"
            },
            {
                "verse": "Nam libros sequeris, fugis ligonem."
            }
        ],
        [
            {
                "verse": "Urnula, quam gemmis auroque nitere videmus,"
            },
            {
                "verse": "Quaeritur angusto quid ferat in gremio."
            },
            {
                "verse": "Est precium quo non aliud preciosius: ipsa,"
            },
            {
                "verse": "Quod rerum amplexus non capit, ecce capit."
            }
        ],
        [
            {
                "verse": "Amo te merito ligo ligonum"
            },
            {
                "verse": "Antistes, nitidi minister horti."
            },
            {
                "verse": "Nam quantum est, vel erit, vel ante constat"
            },
            {
                "verse": "Tot iam secla fuisse sarculorum,"
            },
            {
                "verse": "Nemo te melius repurgat herbas,"
            },
            {
                "verse": "Unde tot sata, multiplexque vernat"
            },
            {
                "verse": "Pubertas holerum, decusque florum."
            },
            {
                "verse": "Tua namque opera nemus virentum"
            },
            {
                "verse": "Betarum superat, suosque late"
            },
            {
                "verse": "Dat lactuca dapum quies lacertos."
            },
            {
                "verse": "Non est dicere quanta brassycarum"
            },
            {
                "verse": "Sit vis: dispeream nisi praealtis"
            },
            {
                "verse": "Se herbae subiiciant pares cupressis."
            }
        ],
        [
            {
                "verse": "Aspicis alme Pater pro me quamque impia, quamque"
            },
            {
                "verse": "Fert indigna Puer tuus ille simillimus agno?"
            },
            {
                "verse": "Ille tuus Puer innocuus, Puer unica proles"
            },
            {
                "verse": "Qui tibi, tam dira laniatur caede, nec illi"
            },
            {
                "verse": "Parcis, ut e stygio me servum carcere ducas?"
            },
            {
                "verse": "Nonne hic expulsor tenebrarum, authorque dierum?"
            },
            {
                "verse": "Hoc duce nonne vetus patuit pereuntibus error,"
            },
            {
                "verse": "Et datur ad nostram via, lux, aditusque salutem?"
            },
            {
                "verse": "Tu Pater, ah, crucis horrenda sinis arbore natum,"
            },
            {
                "verse": "Dilectum natum rescisso corpore figi?"
            },
            {
                "verse": "Turpius an tanti genus est cruciaminis? ambos"
            },
            {
                "verse": "Ille pedes, ambasque manus traiectus ahenis"
            },
            {
                "verse": "Ut pendet clavis! ut apertum vulnere pectus"
            },
            {
                "verse": "Sanguineum manat fluvium! ut compacta cruore"
            },
            {
                "verse": "Caesaries rubet! transfixo vepribus horrent"
            },
            {
                "verse": "Serta tenus cerebro! cervix ut languida prona est"
            },
            {
                "verse": "In latus! ut livent oculi! ut defossa cavantur"
            },
            {
                "verse": "Tempora! ut ora trahunt retrahuntque per ilia tristem"
            },
            {
                "verse": "Languentemque animam! Cernis spectacula tanta haec"
            },
            {
                "verse": "O Pater, et pateris? mitissime conditor, ut me"
            },
            {
                "verse": "De morte ad vitam revoces, tua pignora torques."
            },
            {
                "verse": "Ista meas decuere manus, decuere pedesque"
            },
            {
                "verse": "Vulnera, cuspidibus clavorum pervia duris."
            },
            {
                "verse": "Sic haurire latus mihi lancea, sic mihi frontem"
            },
            {
                "verse": "Debuerant haurire simul rigidissima serta."
            },
            {
                "verse": "Quid sputum? quid amarum fel? quid amarior ipso"
            },
            {
                "verse": "Felle iocus mordax? an visa nocentior illi"
            },
            {
                "verse": "Crux ligni, cruce linguarum? oreque subsannantum?"
            },
            {
                "verse": "Eya agite o sensusque mei, mea mens, mea quaeque"
            },
            {
                "verse": "Vis animi, fluite in lachrymas, in flumina, in amnes."
            },
            {
                "verse": "Flete oculi miseri, pro me quod ab aethere labens"
            },
            {
                "verse": "Huc deus, ad facinus mortem subit omne piandum."
            }
        ],
        [
            {
                "verse": "Tu tandem requiesce mi Cyrille,"
            },
            {
                "verse": "O mi care Cyrille, tute tandem"
            },
            {
                "verse": "Sub lauru requiesce digne lauro."
            },
            {
                "verse": "Nam quod te assiduo eneces labore,"
            },
            {
                "verse": "Glebas excutiens Canis sub aestu,"
            },
            {
                "verse": "Non laudo, expedit interim ociari,"
            },
            {
                "verse": "Umbellasque subire te decentes."
            }
        ],
        [
            {
                "verse": "Heu me mens mea Iesus, heu meum mel,"
            },
            {
                "verse": "Meae deliciae, meique flamma"
            },
            {
                "verse": "Dulce urens animi, meusque ocellus,"
            },
            {
                "verse": "Qui cum saepe loqui, et bonas solebam"
            },
            {
                "verse": "Noctes ducere pervigil fruendo;"
            },
            {
                "verse": "Heu me heu me miserum miserrimumque,"
            },
            {
                "verse": "Iesus se obtulit impiis, et ultro"
            },
            {
                "verse": "Ille ille in cruce contumeliosa"
            },
            {
                "verse": "Fracto corpore mortuus pependit."
            },
            {
                "verse": "Ah lupi rabidissimi ah quod Agnum,"
            },
            {
                "verse": "Tam bellum Agnum odio, et neci dedistis."
            },
            {
                "verse": "Ah Gryphes rigidi, famelicique,"
            },
            {
                "verse": "Siccine abripuisse vos Columbam?"
            },
            {
                "verse": "Sic inquam abripuisse vos Columbam"
            },
            {
                "verse": "Mellitam, niveamque, et elegantem?"
            },
            {
                "verse": "Ac demum truculenter immolasse?"
            },
            {
                "verse": "Lugete o scopuli, aridaeque rupes,"
            },
            {
                "verse": "Aut si quid scopulis, et aridis est"
            },
            {
                "verse": "Rupibus magis horridum, et rebelle."
            },
            {
                "verse": "Immanes siquidem ferae gemiscunt,"
            },
            {
                "verse": "Et nigri colubri, et breves cerastae;"
            },
            {
                "verse": "Unus saevit homo, exuitque sese"
            },
            {
                "verse": "Humanis, ut id omne quod ferarum est,"
            },
            {
                "verse": "Ut quod Caucasi, Atlantis, ut quod Aethnae"
            },
            {
                "verse": "Amens induat, utque crudior sit,"
            },
            {
                "verse": "Ut sit frigidior, magisque durus"
            },
            {
                "verse": "Quavis tygre, draconeque, et molari."
            },
            {
                "verse": "Insontem ne hominem ipse sons cruentis"
            },
            {
                "verse": "Invadit manibus? spuit? flagellat?"
            },
            {
                "verse": "Subsannatur? acerbat? ossa tandem"
            },
            {
                "verse": "Tot disiecta flagris, cruci duorum"
            },
            {
                "verse": "Inter corpora destinat latronum?"
            },
            {
                "verse": "Sol ferruginea impeditus umbra"
            },
            {
                "verse": "Tam diram abstinuit videre mortem."
            },
            {
                "verse": "Tellus quassa, petraeque scissae, et urnae"
            },
            {
                "verse": "Sanctorum cinerum repertae inanes"
            },
            {
                "verse": "Haud magno sine teste nosse rerum"
            },
            {
                "verse": "Authorem fremuere: perstat unum"
            },
            {
                "verse": "Immortale animal, negat, resistit"
            },
            {
                "verse": "Velle agnoscere amabiles Iesu"
            },
            {
                "verse": "Mores, et documenta veritatis."
            },
            {
                "verse": "Tu vero bone Iesu, et ultionum"
            },
            {
                "verse": "Spretor, carnifici tui cruoris"
            },
            {
                "verse": "Indulges homini, Patrisque pro illo"
            },
            {
                "verse": "Exoras veniam, poloque adactum"
            },
            {
                "verse": "Tam tibi oppositum oscularis hostem."
            }
        ]
    ]
}