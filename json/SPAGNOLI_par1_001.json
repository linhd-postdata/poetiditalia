{
    "author": "Battista Mantovano",
    "title": "Parthenice prima sive Mariana",
    "url": "http://www.poetiditalia.it/texts/SPAGNOLI|par1|001",
    "text": [
        [],
        [
            {
                "verse": "Sancta Palaestinae repetens exordia Nymphae,"
            },
            {
                "verse": "Difficiles ortus, et formidata profundo"
            },
            {
                "verse": "Incrementa Iovi, mores Hymenaeaque festa"
            },
            {
                "verse": "Virginis, et sacri referam miracula partus,"
            },
            {
                "verse": "Actaque, et acceptos mundi melioris honores."
            },
            {
                "verse": "Sed neque Pierii fontis, neque Phocidis undae"
            },
            {
                "verse": "Nunc vada sunt tentanda mihi: maiore Camena"
            },
            {
                "verse": "Et maioris opus nunc est ope numinis. Ergo"
            },
            {
                "verse": "Tu mihi, Diva, fave, caelum cui militat omne,"
            },
            {
                "verse": "Quam trepidant Erebi sedes, cui terra fretumque"
            },
            {
                "verse": "Vota precesque ferunt. Nostro Tu sola labori"
            },
            {
                "verse": "Sis praesens, operique Tuo largita futuro"
            },
            {
                "verse": "Praesidium, nostrae, veniens, illabere menti."
            },
            {
                "verse": "Tu, licet a nostro spatiis ingentibus orbe"
            },
            {
                "verse": "Disiungare, suos quantum polus elevat ignis,"
            },
            {
                "verse": "Non tamen humanos casus oblita, tuumque"
            },
            {
                "verse": "Nil pertaesa genus, vigili mortalia cura"
            },
            {
                "verse": "Suscipis et lacrimae tangunt tua pectora nostrae."
            },
            {
                "verse": "Tu placidum terris sidus, quod liberat omnis"
            },
            {
                "verse": "A pelagi fervore rates, quod luce benigna"
            },
            {
                "verse": "Saturni Martisque graves eliminat iras,"
            },
            {
                "verse": "Tu nobis, Helice: nobis Cynosura. Per altum"
            },
            {
                "verse": "Te duce, vela damus portus habitura secundos."
            },
            {
                "verse": "Tu mare, Tu ventos, Tu sidera cuncta Deumque"
            },
            {
                "verse": "Concilias. Tu tuta salus, Tu pacis origo,"
            },
            {
                "verse": "Tu commune bonum, generis tu gloria nostri,"
            },
            {
                "verse": "Huc ades et coeptos praesenti numine cursus"
            },
            {
                "verse": "Dirige, et infirmam rege per vada caerula puppim."
            },
            {
                "verse": "Anna diu vanos secum ploraverat usus"
            },
            {
                "verse": "Conubi sterilemque torum tristemque hymenaeum;"
            },
            {
                "verse": "Propterea duplicesque manus, frontemque supinam"
            },
            {
                "verse": "Attollens, humili Superos ita voce precata est:"
            },
            {
                "verse": "\"Numina, quae regitis caelos, quae volvitis astra,"
            },
            {
                "verse": "Vos penes est genus omne boni, Vos omnia rerum"
            },
            {
                "verse": "Semina servatis; gremium telluris inane est"
            },
            {
                "verse": "Et sine fruge solum, nisi sumat ab aethere vires,"
            },
            {
                "verse": "Sive per astrorum cursus radiosque calentes,"
            },
            {
                "verse": "Sive Dei solo, qui temperat omnia, nutu."
            },
            {
                "verse": "Venimus ad canos frigescentemque senectam"
            },
            {
                "verse": "Et nostrae sine prole dies abiere iuventae."
            },
            {
                "verse": "Longa infelicis thalami consortia fine"
            },
            {
                "verse": "Claudimus infausto. Vir pluribus exsulat annis,"
            },
            {
                "verse": "Conspectus hominum fugiens, domus orba magistro"
            },
            {
                "verse": "Fluctuat, amisso ceu navis in aequore clavo."
            },
            {
                "verse": "Currimus in fatum, tacitisque recedimus annis,"
            },
            {
                "verse": "Mortuaque aetatis pars est iam maxima nostrae."
            },
            {
                "verse": "Pallida praeteriti spatium mors occupat aevi:"
            },
            {
                "verse": "Quod superest exspectat hians. Iam plena meorum est"
            },
            {
                "verse": "Terra cadaveribus, consanguineosque sepulcra"
            },
            {
                "verse": "Vix capiunt; soli steriles servamur in omne"
            },
            {
                "verse": "Dedecus. Et certe brevis est felicior aevi"
            },
            {
                "verse": "Condicio. Primo Deus indulsisse parenti"
            },
            {
                "verse": "Creditur et fragili bene consuluisse senectae,"
            },
            {
                "verse": "Cum vetuit primos iterum decerpere fructus,"
            },
            {
                "verse": "Et fruges gustare, quibus produceret annos."
            },
            {
                "verse": "Nam quid longa dies homini, nisi longa dolorum"
            },
            {
                "verse": "Colluvies? Longi patientia carceris aetas"
            },
            {
                "verse": "Longior; est cursus vitae labyrinthus. In ipsum"
            },
            {
                "verse": "Ex utero ingredimur, per limina mortis abimus."
            },
            {
                "verse": "Iam capulo instamus, nec adest, qui lumina claudat"
            },
            {
                "verse": "Ossave componat tumulo tepidisque sepulcrum"
            },
            {
                "verse": "Fletibus irroret; nobiscum it tota sub umbras"
            },
            {
                "verse": "Progenies, nec erit nostris qui marmora signet"
            },
            {
                "verse": "Nominibus, deserta domus tabescet, et istas"
            },
            {
                "verse": "Longaevi sudoris opes, quas legimus ambo"
            },
            {
                "verse": "Pluribus obsequiis, heres ignotus habebit;"
            },
            {
                "verse": "Nobiscumque cadent nostri monumenta laboris."
            },
            {
                "verse": "Cernite communes amborum, Numina, curas,"
            },
            {
                "verse": "Et servate genus. Cernant se in stirpe parentes"
            },
            {
                "verse": "Et sua natorum videant in vultibus ora."
            },
            {
                "verse": "Sint qui nos facie referant gestuque nepotes,"
            },
            {
                "verse": "Progeniemque suam nostro de nomine dicant."
            },
            {
                "verse": "Sint qui nos proavos numerent et stemmata longo."
            },
            {
                "verse": "Limite deducant, iterataque nomina ponant."
            },
            {
                "verse": "Pignora longaevae concedite, Numina, matri,"
            },
            {
                "verse": "Quae celebres ad vestra ferant altaria cultus"
            },
            {
                "verse": "Pinguibus et priscum donis imitentur Abelem."
            },
            {
                "verse": "Saepius a nobis hoc exorasse precando"
            },
            {
                "verse": "Antiquas est fama nurus, et supplice voto"
            },
            {
                "verse": "Collapsum genus atque domos servasse cadentes."
            },
            {
                "verse": "Sic alacer Sanson, sic et formosus Ioseph,"
            },
            {
                "verse": "Sic puer Isaacus satus est et filius Annae,"
            },
            {
                "verse": "Qui primum liquido Regem perfudit olivo\"."
            },
            {
                "verse": "Talibus orabat sterilis, gemituque sonoro"
            },
            {
                "verse": "Crebra dabat longos inter suspiria planctus."
            },
            {
                "verse": "Audiit Omnipotens, animumque in vota precesque"
            },
            {
                "verse": "Flexit. Et infuso caluerunt viscera fetu."
            },
            {
                "verse": "Coepit et humanos paulatim sumere vultus"
            },
            {
                "verse": "Semen, et in nostram sensim transire figuram."
            },
            {
                "verse": "Ut, cum, vere novo, tepefacta rosaria multae"
            },
            {
                "verse": "Vestit frondis honor; primum durescit in orbem"
            },
            {
                "verse": "Folliculus, barbaeque comam producit acutae,"
            },
            {
                "verse": "Mox inflare sinus tunicasque implere virentes"
            },
            {
                "verse": "Incipit, et concreta diu sub cortice proles"
            },
            {
                "verse": "Turget, agens rimas tenues, et vertice summo"
            },
            {
                "verse": "Purpureas ostendit opes rubicundaque labra;"
            },
            {
                "verse": "Postremo, cum pulchra suos Aurora colores"
            },
            {
                "verse": "Explicat et vitreum glomerant nova gramina rorem,"
            },
            {
                "verse": "Panditur omne decus, valvisque emissus apertis;"
            },
            {
                "verse": "Flos hiat, et laeto arridet venientibus ore;"
            },
            {
                "verse": "Sic nova progenies utero congesta parentis"
            },
            {
                "verse": "Emersit, non tota simul. Sed singula certo"
            },
            {
                "verse": "Discrevit formans Opifex Dens ordine membra;"
            },
            {
                "verse": "Cor prius, ex illo quoniam descendit in artus"
            },
            {
                "verse": "Vitalis calor a pleno ceu flumina fonte."
            },
            {
                "verse": "Illic prima domus vitae, postrema per illud"
            },
            {
                "verse": "Discedens terris animus vestigia ponit."
            },
            {
                "verse": "Tum Superum Pater illius procul ire caducas"
            },
            {
                "verse": "Iussit ab hospitio curas: \"Habitacula, dixit"
            },
            {
                "verse": "Spiritibus, dulcemque mihi servate recessum.\""
            },
            {
                "verse": "Mox cerebri concreta domus, quae plena pudicis"
            },
            {
                "verse": "Crevit imaginibus castoque imbuta pudore."
            },
            {
                "verse": "Os roseum sine labe dedit, frontique decorem"
            },
            {
                "verse": "Sidereum, et laetos formae caelestis honores."
            },
            {
                "verse": "Ambrosiaque comas tinxit; mox ubera pectus"
            },
            {
                "verse": "Protulit; in teretes humeri fluxere lacertos"
            },
            {
                "verse": "Ramosasque manus, quas hac Pater imbuit arte,"
            },
            {
                "verse": "Ut solos fierent habiles pietatis ad usus."
            },
            {
                "verse": "Haec sunt membra quibus divinae mentis imago"
            },
            {
                "verse": "Cernitur humanis animis impressa; quibusque"
            },
            {
                "verse": "Omne opus aetherio dignum tentamus Olympo."
            },
            {
                "verse": "Inferiora magis pecudum servare videntur"
            },
            {
                "verse": "Naturam moresque feros. Tamen omnia semper"
            },
            {
                "verse": "Officiis habuit sanctis accommoda Virgo."
            },
            {
                "verse": "Non tam multiplici divorum munere, non tot"
            },
            {
                "verse": "Deliciis, non tam grato Pandora decore"
            },
            {
                "verse": "Claruit Ascraei cantu celebrata poetae."
            },
            {
                "verse": "Sic, ope caelesti, quamvis humana negabat"
            },
            {
                "verse": "Materni soboles, iniit tentoria ventris."
            },
            {
                "verse": "Omne quod excellens opus et sublime futurum"
            },
            {
                "verse": "Difficiles ortus habet incrementaque tarda."
            },
            {
                "verse": "Sic iunco nemus Alcidae, sic tardior exit"
            },
            {
                "verse": "Populeis abies ramis, sic abiete pinus"
            },
            {
                "verse": "Segnior et pino longe vivacior ilex"
            },
            {
                "verse": "Et robusta larix igni impenetrabile lignum."
            },
            {
                "verse": "Nam magis opprimitur partu natura potenti,"
            },
            {
                "verse": "Plusque operae impendit, grandi ceu pondere pressa"
            },
            {
                "verse": "Plaustra gemunt magis, et magno sub vomere taurus"
            },
            {
                "verse": "Sudat et obluctans vires labor haurit onustas,"
            },
            {
                "verse": "Sic opus in longum differt finique resistit."
            },
            {
                "verse": "Ast, ubi naturae Divum superaddita virtus"
            },
            {
                "verse": "Adiuvat, ut remis lembus fugit actus et aura,"
            },
            {
                "verse": "Sic levis ad metam prono patet orbita cursu."
            },
            {
                "verse": "Sed quia longaevam fecit Discordia litem,"
            },
            {
                "verse": "Assimilemque iugi loris, quae Gordius olim"
            },
            {
                "verse": "Nexuit atque Iovis Phrygii suspendit ad aram"
            },
            {
                "verse": "Daedaleaeque domus errori Pasiphaaeo,"
            },
            {
                "verse": "Conceptus ne sacer fuerit, vel sorde paterna"
            },
            {
                "verse": "Illitus, antiqui referam certaminis orsum"
            },
            {
                "verse": "Et sobolis nostrae infelix repetetur origo."
            },
            {
                "verse": "Cum Pater humentes redigens in corpora glebas,"
            },
            {
                "verse": "Vitalem humanos auram spiraret in artus,"
            },
            {
                "verse": "Ut nova progenies pugnam tuta iret in omnem,"
            },
            {
                "verse": "Ultra animi claras dotes et corporis arma,"
            },
            {
                "verse": "Iustitiam, caeleste decus, superaddidit, unde"
            },
            {
                "verse": "Et fati rigidas leges et funera posset"
            },
            {
                "verse": "Vincere et ambrosia vesci summoque potiri"
            },
            {
                "verse": "Aetheris hospitio Superumque assuescere mensis."
            },
            {
                "verse": "Sed, postquam vetitas fruges et noxia mala"
            },
            {
                "verse": "Femina surgentis, post prima exordia mundi"
            },
            {
                "verse": "Vipereis decepta dolis admovit ad ora,"
            },
            {
                "verse": "Mox Astraea domos hominum pertaesa redivit"
            },
            {
                "verse": "In regnum sublime Patris. Miratus Olympi"
            },
            {
                "verse": "Tam celerem reditum Dominus: \"Quare - inquit - ad arces"
            },
            {
                "verse": "Sidereas, mi nata, volas terramque relinquis?\""
            },
            {
                "verse": "Illa, \"Pater, fallax hominem delusit imago,"
            },
            {
                "verse": "Dixit, et, a tectis egressa rebellibus, adsum\"."
            },
            {
                "verse": "Tum genitor meditans resecare piacula tantae"
            },
            {
                "verse": "Fraudis, ait: \"Careant posthac custodibus istis."
            },
            {
                "verse": "Blanda patrum segnes facit indulgentia natos."
            },
            {
                "verse": "Iustitia nudi, discant sudare famemque"
            },
            {
                "verse": "Et diuturna pati ieiunia, frigus et imbres,"
            },
            {
                "verse": "Servitium et fati sortem experiantur amaram."
            },
            {
                "verse": "Vexati sapient. Iucunda et amabilis aestas,"
            },
            {
                "verse": "Post brumam et Ianos steriles gelidosque decembres,"
            },
            {
                "verse": "Dulcior est: quid sint tranquillae commoda pacis"
            },
            {
                "verse": "Ferrea bella docent. Homini labor utile semper"
            },
            {
                "verse": "Calcar erit segni. Pigros robigine sensus"
            },
            {
                "verse": "Otia corrodunt sopitaque pectora torpor"
            },
            {
                "verse": "Noxius obliquat. Ferrum, si transit in usus"
            },
            {
                "verse": "Assiduos, splendore micat vultuque nitenti"
            },
            {
                "verse": "Audeat ad argenti decus aspirare superbum."
            },
            {
                "verse": "At, si longa quies ierit, fuscatur et atram"
            },
            {
                "verse": "Vertitur in scabiem, celerique absumitur aevo."
            },
            {
                "verse": "Inter multa hominum fata infelicia, damno"
            },
            {
                "verse": "Non erit hoc minimo. Tristem sperata, superbum"
            },
            {
                "verse": "Iam praesens, amissa facit fortuna dolentem.\""
            },
            {
                "verse": "Haec Pater: et Mortem mox implacabile monstrum"
            },
            {
                "verse": "Hactenus obvinctam textis adamante catenis"
            },
            {
                "verse": "Carcere disclusit caecoque emisit ab antro."
            },
            {
                "verse": "Cui terris regna ampla dedit, pelagique per undas,"
            },
            {
                "verse": "Atque per aerios tractus, rarosque per ignes,"
            },
            {
                "verse": "Quos Phoebi germana sinu complectitur amplo;"
            },
            {
                "verse": "Et quaedam Scythicis Chalybum durata caminis"
            },
            {
                "verse": "Tela dedit, quaedam Lernaeo infecta veneno."
            },
            {
                "verse": "Nec satis haec: aliud telum letalius addit:"
            },
            {
                "verse": "Nam gladii rostrum, caudam trygonis aquosi,"
            },
            {
                "verse": "Qua quondam magno fatum tentavit Ulixi"
            },
            {
                "verse": "Telegonus Circes usus fatalibus armis,"
            },
            {
                "verse": "Praefixit iaculis, Stygiaque extinxit in unda."
            },
            {
                "verse": "Mox iecur exemit monstro, praecordia bile"
            },
            {
                "verse": "Caerulea infecit, celeresque innexuit alas."
            },
            {
                "verse": "Haec fuga Iustitiae nostris mala cuncta diebus"
            },
            {
                "verse": "Intulit, haec abiens nobis monimenta reliquit,"
            },
            {
                "verse": "Quae patres ab avis et nati a patribus omnes"
            },
            {
                "verse": "In seriem mittunt per saecula longa nepotum."
            },
            {
                "verse": "Hoc vitium prima veniens ab origine sumpsit"
            },
            {
                "verse": "Fomitis et duri nomen crudele tyranni."
            },
            {
                "verse": "Nam scelerum accendit flammas, et colla superbis"
            },
            {
                "verse": "Imperiis humana premit. Cocytidas undas"
            },
            {
                "verse": "Lethaeosque amnes spargit Stygiumque venenum."
            },
            {
                "verse": "Hos Superum facit immemores, curasque nocentes"
            },
            {
                "verse": "Ingerit: his animos audacibus incitat ausis;"
            },
            {
                "verse": "His Phlegethonteas iras inspirat. Olentem"
            },
            {
                "verse": "Cyprigenam, fraudum matrem, cui cuncta veneni"
            },
            {
                "verse": "Nota ministeria et Phoebeae carmina Circes"
            },
            {
                "verse": "Semper habet comitem: primae haec discrimina culpae,"
            },
            {
                "verse": "Propterea magnum dixere Promethea vates,"
            },
            {
                "verse": "Dum studet aetheriis furari e nubibus ignem,"
            },
            {
                "verse": "In nostras traxisse domos morbumque necemque."
            },
            {
                "verse": "His igitur ne membra malis obnoxia sanctae"
            },
            {
                "verse": "Parthenices essent, ista Pater obstitit arte."
            },
            {
                "verse": "Ante tener sacra fetus quam viveret alvo,"
            },
            {
                "verse": "Conceptus ne prima novos exordia pullis"
            },
            {
                "verse": "Induerent maculis, mens ne sincera nitensque"
            },
            {
                "verse": "Communem imbiberet labem, ne pigra liquore"
            },
            {
                "verse": "Pectora Lethaeo fierent, quae lactea magno"
            },
            {
                "verse": "Pabula et amplexus fuerant latura Tonanti,"
            },
            {
                "verse": "Semine confusas sordes et virus inustum"
            },
            {
                "verse": "Dissecuit: felici anima mox imbuit artus."
            },
            {
                "verse": "Sunt tamen audentes contra sentire, nec illos"
            },
            {
                "verse": "Incusamus; habent quo se tueantur, et olim"
            },
            {
                "verse": "Ista hominum communis erat sententia. Verum"
            },
            {
                "verse": "Iam senio exsangui frigens sua robora sensim"
            },
            {
                "verse": "Perdit et, amissa iam maiestate, recedit"
            },
            {
                "verse": "Sponte sua ceditque novo Latonia Phoebo."
            },
            {
                "verse": "At, quoniam sacrae legis de fontibus hausta"
            },
            {
                "verse": "Creditur, ex omni nondum est explosa theatro,"
            },
            {
                "verse": "Indicio necdum sancti damnata Senatus,"
            },
            {
                "verse": "Qui Vaticani Romana palatia saxi"
            },
            {
                "verse": "Et piscosa regunt sulcantem caerula puppim."
            },
            {
                "verse": "Sed prior, ut nobis aequum sentire videtur,"
            },
            {
                "verse": "Dignior est et grata magis Nato atque Parenti."
            },
            {
                "verse": "Nam legi assurgens Mariae decus addit opusque"
            },
            {
                "verse": "Materna dignum attribuit pietate Tonanti."
            },
            {
                "verse": "Adde quod et multis fert adiumenta fidemque"
            },
            {
                "verse": "Roborat infirmam. Nam nec venisse sub alvum"
            },
            {
                "verse": "Sorde laborantem tali sublimia caeli"
            },
            {
                "verse": "Numina nonnulli ingenio praestante putarunt."
            },
            {
                "verse": "Religio maior, pietas animosior istam,"
            },
            {
                "verse": "Consummata fides legumque peritia fecit."
            },
            {
                "verse": "Altera, verborum textum et fastigia tantum"
            },
            {
                "verse": "Summa videns, abstrusa Dei mysteria nescit."
            },
            {
                "verse": "Quod si siderei tanto splendoris honore"
            },
            {
                "verse": "Fulget, ut aeterno qui temperat ordine mundum"
            },
            {
                "verse": "Gestarit gremio, lactaverit ubere, dulci"
            },
            {
                "verse": "Strinxerit amplexu, summoque vocarit Olympo,"
            },
            {
                "verse": "Quare illam in nostras opus est detrudere sordes"
            },
            {
                "verse": "Et turpi incestare luto? Mortalibus aequas"
            },
            {
                "verse": "Cui Pater aetherias mentes subiecit et astra?"
            },
            {
                "verse": "Scrutandum potius, si quae praeconia iungas"
            },
            {
                "verse": "Eius adinventas per plurima saecula laudes."
            },
            {
                "verse": "Nulli adeo vivax animi sollertia, nulli"
            },
            {
                "verse": "Tam felix aderit florentis gloria linguae,"
            },
            {
                "verse": "Ut Mariae possit laudes aequare loquendo."
            },
            {
                "verse": "Quae data sunt Illi numquam mortalibus ullis"
            },
            {
                "verse": "Antea concessit, nec post concedet Olympus,"
            },
            {
                "verse": "Quamvis Creta Iovi Corybantia cymbala pulset,"
            },
            {
                "verse": "Festaque thyrsifero celebrarit Graecia Patri."
            },
            {
                "verse": "Quot miseros pelagi nautas subtraxit ab undis,"
            },
            {
                "verse": "Cum iam praecipites fluctus Aquilonis et Austri"
            },
            {
                "verse": "Viribus adversis caelo aequarentur, et ipsa"
            },
            {
                "verse": "Transtra per effusi certissima fata tulissent!"
            },
            {
                "verse": "Quot traiecta gravi servavit pectora telo,"
            },
            {
                "verse": "Pectora, Paeonias quae non valuere per artes"
            },
            {
                "verse": "Restitui, nec opis nostrae poscentia quicquam."
            },
            {
                "verse": "Quotque etiam retro squalentes carcere fractis"
            },
            {
                "verse": "Ocius obicibus manicisque resolvit ahenis!"
            },
            {
                "verse": "Quot famis exhaustos macie vix aegra trahentes"
            },
            {
                "verse": "Membra datis caelo dapibus miserata reduxit"
            },
            {
                "verse": "Robur in antiquum, viresque refudit in artus!"
            },
            {
                "verse": "Nec minus ingenti vitiorum mole sepultos"
            },
            {
                "verse": "Infixosque luto et toto tellure iacentes"
            },
            {
                "verse": "Corpore divini lustravit numinis aura?"
            },
            {
                "verse": "Propterea totum surgentia templa per orbem"
            },
            {
                "verse": "Illius immensam laudem regnique perennis"
            },
            {
                "verse": "Perpetuos fasces et fine carentia iura"
            },
            {
                "verse": "In nostrumque genus summum testantur amorem."
            },
            {
                "verse": "Ipsa est adversis commune in rebus asylum,"
            },
            {
                "verse": "Ante preces: etiam necdum obsecrata favorem"
            },
            {
                "verse": "Donat et ad miseros maternas explicat ulnas."
            },
            {
                "verse": "Quid nivis aestivae pluvias; quid moenia dicam"
            },
            {
                "verse": "Litore Piceno impensis communibus orbis"
            },
            {
                "verse": "Condita et Adriaco transvecta cubicula ponto?"
            },
            {
                "verse": "Quidve Aventinas aedes, delubraque donis"
            },
            {
                "verse": "Aucta peregrinis referam, Siculisque sedente"
            },
            {
                "verse": "Litoribus Drepani molem? Qua maximus olim"
            },
            {
                "verse": "Caelicolum et legis custos Albertus avitos"
            },
            {
                "verse": "Aequavit patres, patriamque accepit Olympo;"
            },
            {
                "verse": "Et custoditae aeternum pietatis honorem."
            },
            {
                "verse": "Perpetuas igitur merito solvemus honores:"
            },
            {
                "verse": "Conceptusque die venient ad templa quotannis"
            },
            {
                "verse": "Orgia, et aeterno Mariae primordia ritu"
            },
            {
                "verse": "Annuus ardentes cultus revocabit ad aras:"
            },
            {
                "verse": "Tum pius hibernum Chiron Titana premebat,"
            },
            {
                "verse": "Cui comes in lucem nitidis argenteus alis"
            },
            {
                "verse": "Ibat Olor Phoeboque suos cedebat honores;"
            },
            {
                "verse": "Cum fecunda sibi concepto semine Mater,"
            },
            {
                "verse": "Divinum illabi coepit sentire favorem."
            },
            {
                "verse": "Et iam signiferum novies lustraverat orbem"
            },
            {
                "verse": "Lucida maturos solvens Latonia partus."
            },
            {
                "verse": "Convenere murus circumfusaeque iacenti"
            },
            {
                "verse": "Mite puerperium Matri, dextroque rogabant"
            },
            {
                "verse": "Sidere vitales fetum prodire sub auras."
            },
            {
                "verse": "Laetior Eoos proles Hyperionis ardens"
            },
            {
                "verse": "Alipedes iungebat equos postremaque sanctae"
            },
            {
                "verse": "Erigones iam regna legens vicina coronae"
            },
            {
                "verse": "Sidera et Alcidem Geminos qui interiacet Angues"
            },
            {
                "verse": "Ad Superos nigro secum revocabat ab Orco."
            },
            {
                "verse": "Portitor Helleus nitido cum Gorgonis ore"
            },
            {
                "verse": "Stellatae dux noctis erat; cum Pistrice longo"
            },
            {
                "verse": "Eridanus tractu claris lucebat in astris,"
            },
            {
                "verse": "Cum nova progenies felicibus edita fatis"
            },
            {
                "verse": "Phoebeam primum lucem, mortaliaque ora"
            },
            {
                "verse": "Vidit et, humanae transmisso limine vitae,"
            },
            {
                "verse": "Decidit in patriam luctus regnumque laborum."
            },
            {
                "verse": "Candida nascentem mox ut videre puellam,"
            },
            {
                "verse": "Omnia iucundo fulserunt sidera caelo."
            },
            {
                "verse": "Arrisere poli summoque auditus ab axe"
            },
            {
                "verse": "Concentus prolique novae paeana canorum"
            },
            {
                "verse": "Argutumque melos Divi cecinere; paternas"
            },
            {
                "verse": "Velarunt aulaea domos. Pendebat in illis"
            },
            {
                "verse": "Longa patrum series, primique parentis origo"
            },
            {
                "verse": "Et colubri delusa dolis stringebat eburna"
            },
            {
                "verse": "Poma manu virgo. Gladio paranymphus et igne"
            },
            {
                "verse": "Exsilio damnabat avos. Adolebat ad aras"
            },
            {
                "verse": "Pinguia saxa puer, flamma stridente; supinos"
            },
            {
                "verse": "Tollebat vultus et numina sancta colebat,"
            },
            {
                "verse": "Annosique senes stabant cum prole. Columnas"
            },
            {
                "verse": "Unam perpetui de marmore roboris, unam"
            },
            {
                "verse": "Fictilibus muris plastes formabat aquarum"
            },
            {
                "verse": "Flammarumque minas contra, quia noverat olim"
            },
            {
                "verse": "Ventura excidio terrae Neptunia regna,"
            },
            {
                "verse": "Vulcanique graves aestus. Puerile secutus"
            },
            {
                "verse": "Obsequium, senior quernae sub tegmine frondis"
            },
            {
                "verse": "Deplorabat avum, caeco quem fixerat arcu:"
            },
            {
                "verse": "Et faber incudem feriens et follibus actis"
            },
            {
                "verse": "Aera coquens ferrum varios conflabat in usus."
            },
            {
                "verse": "Sola mari in toto super alta cacumina puppis"
            },
            {
                "verse": "Nabat et imbriferae pascebant aequora nubes."
            },
            {
                "verse": "Vitisatorque pater, miti delusus Iaccho,"
            },
            {
                "verse": "Monstrabat nudum pueris ridentibus inguen."
            },
            {
                "verse": "Primus hic undosum sulcavit navibus aequor,"
            },
            {
                "verse": "Quamvis prima ratis credatur Iasonis Argo."
            },
            {
                "verse": "Primus hic effossa vitem supponere terra"
            },
            {
                "verse": "Coepit et apricis mites de collibus uvas"
            },
            {
                "verse": "Tollere, Dircaeo licet haec sit gloria Baccho."
            },
            {
                "verse": "Ardua terrigenae volvebant saxa gigantes"
            },
            {
                "verse": "Conati molem Superis aequare superbam."
            },
            {
                "verse": "Lanigeras Abrahamus oves per litora pascens"
            },
            {
                "verse": "Sacra dabat saxoque gemens pudibunda secabat."
            },
            {
                "verse": "Laetior adducta Medo remeabat ab orbe."
            },
            {
                "verse": "Cum consorte puer caelique ex arce pluebat"
            },
            {
                "verse": "Sulphur et aetheriis ardebant ignibus urbes."
            },
            {
                "verse": "Bisseni patres longa cum stirpe nepotum"
            },
            {
                "verse": "Pabulaque Aegypto servans praesagus Ioseph"
            },
            {
                "verse": "Frigida defuncti referebant ossa parentis."
            },
            {
                "verse": "Regna novis fugiens longe perterrita monstris"
            },
            {
                "verse": "Trans mare purpureum Nili ducebat ab oris"
            },
            {
                "verse": "Dux animo vultuque pius magno agmine longum"
            },
            {
                "verse": "Vulgus et erecti dirimebant aequora fluctus."
            },
            {
                "verse": "Ipse dabat sacros ritus arcamque locabat"
            },
            {
                "verse": "Legiferam lateque Arabum deserta peragrans,"
            },
            {
                "verse": "Iusque ferens populo, sterili de marmore dulces"
            },
            {
                "verse": "Eliciebat aquas: optatos arida fontes"
            },
            {
                "verse": "Absorbebat humus fugiensque in gramina flumen"
            },
            {
                "verse": "Ibat, et obliquo lambebat saxa recursu."
            },
            {
                "verse": "Culmina Panchaeos tollebant ardua montes"
            },
            {
                "verse": "Turriferisque iugis haerentia nubila supra"
            },
            {
                "verse": "Igne deus fumoque latens in vertice summo"
            },
            {
                "verse": "Scribebat legis duplici nova foedera saxo."
            },
            {
                "verse": "Invisam Superis gentem semenque superbum"
            },
            {
                "verse": "Concava terribili tellus sorbebat hiatu"
            },
            {
                "verse": "Clamabatque ruens iam semisepultus Abiron."
            },
            {
                "verse": "Impia sublimes vitulos statuamque bicornem"
            },
            {
                "verse": "Turba, deum mentita, manus tollebat et ora."
            },
            {
                "verse": "Strenuus indigenas populos abigebat Iesus"
            },
            {
                "verse": "Parta suis, aequo permensus limite regna:"
            },
            {
                "verse": "Inde senatorum turbam regesque togatos,"
            },
            {
                "verse": "Atque sacerdotum seriem, partosque triumphos,"
            },
            {
                "verse": "Bellaque, et aetherio surgentia templa Tonanti,"
            },
            {
                "verse": "Et docti Salomonis opes Roboamque superbum"
            },
            {
                "verse": "Palladia textor filis intexerat arte."
            },
            {
                "verse": "Ezechiae illustres morbos solemque reversum"
            },
            {
                "verse": "Et Phaethonteos versis temonibus axes"
            },
            {
                "verse": "Ferre suos retro cursus iterumque relabi,"
            },
            {
                "verse": "Ostentabat opus longaeva in saecula ductum."
            },
            {
                "verse": "Hinc Eleazarus divina volumina regi"
            },
            {
                "verse": "Tradebat Phario; senibus distincta magistris"
            },
            {
                "verse": "Tecta voluptates varias, diversaque Tempe,"
            },
            {
                "verse": "Multiplicesque avium plumas et carmen habebant."
            },
            {
                "verse": "Captivam totiens gentem nunc ire tyrannis"
            },
            {
                "verse": "Servitum Assyriis, iuga nunc Aegyptia ferre,"
            },
            {
                "verse": "Clausaque trans altos hominum tot milia montes"
            },
            {
                "verse": "Et templi eversas Solymaeque resurgere moles"
            },
            {
                "verse": "Pendula monstrabant picto velamina textu."
            },
            {
                "verse": "Quinque triumphales currus et proelia fratrum;"
            },
            {
                "verse": "Divisum populi regnum postrema tenebat"
            },
            {
                "verse": "Pars operis tanti: circum viventia semper"
            },
            {
                "verse": "Brachia tortilibus ramis fundebat acanthus."
            },
            {
                "verse": "Prima coronarunt redolentibus atria sertis,"
            },
            {
                "verse": "Graminibusque fores et limina summa virebant;"
            },
            {
                "verse": "Perque vias famulae ramos sparsere comantes."
            },
            {
                "verse": "Laeta dies egit festos vicinia passim."
            },
            {
                "verse": "Tota puellari resonarunt compita cantu."
            },
            {
                "verse": "Ornabat roseo ridens cunabula vultu"
            },
            {
                "verse": "Dulciaque attollens in matrem lumina Virgo"
            },
            {
                "verse": "Cum traheret dulces lactanti a pectore sucos,"
            },
            {
                "verse": "Stringere complexu Natam ferre oscula fronti"
            },
            {
                "verse": "Non erat ausa parens: nec enim mortalis in illa"
            },
            {
                "verse": "Humanusve decor, sed erat caelestis imago,"
            },
            {
                "verse": "Aetheriasque vigor flammas et sidera vincens."
            },
            {
                "verse": "Mira supercilii gravitas, pondusque venustae"
            },
            {
                "verse": "Frontis, et eximia fulgentes indole vultus"
            },
            {
                "verse": "Suspensas hominum mentes atque ora videntum"
            },
            {
                "verse": "Per longas immota moras retinere solebant."
            },
            {
                "verse": "Non infesta fuit luctu non ebria sonno:"
            },
            {
                "verse": "Sed vigilans risuque genas ornata modesto."
            },
            {
                "verse": "Nunc matri arridebat ovans, nunc parvula tendens"
            },
            {
                "verse": "Brachia vicino miscebat dulcia patri"
            },
            {
                "verse": "Murmura: dixisses studio gestire loquendi."
            },
            {
                "verse": "Temporis innocui nondum discesserat aetas,"
            },
            {
                "verse": "Plenaque iam docili formabat verba palato."
            },
            {
                "verse": "Mos erat antiquis longum servatus in aevum"
            },
            {
                "verse": "Aede puellares annos includere sacra,"
            },
            {
                "verse": "Aetatemque Deo teneram, primumque dicare"
            },
            {
                "verse": "Virgineae florem vitae, et generare pudoris"
            },
            {
                "verse": "Ingenui curam, sanctosque inducere mores."
            },
            {
                "verse": "Mox, ubi vestitum prima lanugine tempus"
            },
            {
                "verse": "Venerat, in thalamos ibant Hymenaeaque tecta"
            },
            {
                "verse": "Coiunctaeque viris proli indulgere solebant:"
            },
            {
                "verse": "Propterea legum memores et moris aviti"
            },
            {
                "verse": "Venturi Solymam trima cum prole parentes,"
            },
            {
                "verse": "Deseruere solum, Galilaeaque Nazareth arva."
            },
            {
                "verse": "Floribus intextis et odoro gramine cinxit"
            },
            {
                "verse": "Virginis ora parens. Stellatae lumina frontis"
            },
            {
                "verse": "Haerebant caelo: teneroque in pectore clausum"
            },
            {
                "verse": "Numen erat: niveo tunicae talaris amictu"
            },
            {
                "verse": "Albebant humeri, quam circumtextus olivae"
            },
            {
                "verse": "Laureus ambibat torques ad colla: per imas"
            },
            {
                "verse": "In strophium flexis palma ibat frondibus oras,"
            },
            {
                "verse": "Matris opus, mollique sinus variaverat auro."
            },
            {
                "verse": "Ventum erat ad magni templum sublime Tonantis,"
            },
            {
                "verse": "Quo ducunt ter quinque gradus de marmore vivo:"
            },
            {
                "verse": "Et iam porrectis curvabat prona lacertis"
            },
            {
                "verse": "Serva manus, summum ad limen latura puellam,"
            },
            {
                "verse": "Cum mox virgineo conceptum pectore Numen"
            },
            {
                "verse": "Affuit, et retrahens promptae sinuata ministrae"
            },
            {
                "verse": "Brachia, debilibus plantis, animoque vigorem"
            },
            {
                "verse": "Addidit et supra aetatem fiducia crevit."
            },
            {
                "verse": "Protulit audaces sublata cyclade passus"
            },
            {
                "verse": "In sublime volans Virgo turbamque relinquens,"
            },
            {
                "verse": "Sicut ubi multae volitant ad litora puppes"
            },
            {
                "verse": "Ocius illa subit portum, quae mole minori"
            },
            {
                "verse": "Labitur, et melius velis et remige fertur."
            },
            {
                "verse": "Vertice iam summo magni penes atria templi"
            },
            {
                "verse": "Stabat, ubi, ascensu fessos solata parentes,"
            },
            {
                "verse": "Risit et aeternum curvato poplite Numen"
            },
            {
                "verse": "Cum nuribus venerata piis in claustra recessit"
            },
            {
                "verse": "Virgineae secreta domus. Flevere parentes"
            },
            {
                "verse": "Cognataeque nurus gemitumque dedere ministrae,"
            },
            {
                "verse": "Quando, e conspectu vultus abitura nitentes"
            },
            {
                "verse": "Vertit: et induxit sublatam in tecta sacerdos."
            },
            {
                "verse": "Tres una comites habitant Eros, Elpora, Pistis,"
            },
            {
                "verse": "Sidereus fronti, quibus est nitor: aurea primae"
            },
            {
                "verse": "Vestis, et ardenti pictum face pectus et igne:"
            },
            {
                "verse": "Ast aliam caeli vultus imitata serenos"
            },
            {
                "verse": "Laeva tegit; quam corda manus intexta supinae"
            },
            {
                "verse": "Tollentes sparsim variant. Toga Pistios artus"
            },
            {
                "verse": "Candida et argenti niveo splendore coruscans,"
            },
            {
                "verse": "Nocturnaeque fugans umbras caliginis ambit."
            },
            {
                "verse": "Multa sinus et colla virens ornabat iaspis,"
            },
            {
                "verse": "Quae nigros abigit Lemures, vanumque timorem."
            },
            {
                "verse": "Prima Patris summi stirps immortalis et aevum"
            },
            {
                "verse": "Non metuens: annis aliae longaque senecta,"
            },
            {
                "verse": "Interitum passurae olim cum cardine fixo"
            },
            {
                "verse": "Per sua cessabit vestigia currere mundus."
            },
            {
                "verse": "Parthenices istae venturae ad limina nymphae"
            },
            {
                "verse": "Quattuor egregias secum duxere sorores"
            },
            {
                "verse": "Pulchram Metrioten Phrenandreamque potentem"
            },
            {
                "verse": "Viribus atque gravi lites componere doctam"
            },
            {
                "verse": "Voce Dicaspoliam memorique futura videntem"
            },
            {
                "verse": "Mente Prometheam, summo genus aethere missum."
            },
            {
                "verse": "Alta Panomphaei subeuntes tecta Tonantis"
            },
            {
                "verse": "Ad Mariae thalamos famulam misere Siopen,"
            },
            {
                "verse": "Quae praegressa, citos ut movit ad ostia passus,"
            },
            {
                "verse": "Clausaque per tenues vigilare cubicula rimas"
            },
            {
                "verse": "Vidit, heras, nutu vocat ingressumque ministrat."
            },
            {
                "verse": "Iam nocturna quies operas manuumque labores"
            },
            {
                "verse": "Clauserat, et mollis per opaca cubilia somnus"
            },
            {
                "verse": "Miserat extinctis pallentes ignibus umbras."
            },
            {
                "verse": "Ipsa diem tepidae reparabat lumina testae,"
            },
            {
                "verse": "Primaevamque patrum genesim, mundique recentis,"
            },
            {
                "verse": "Et nova monstriferae repetens miracula virgae,"
            },
            {
                "verse": "Noctis in occiduam prono iam vertice Calpen"
            },
            {
                "verse": "Insomnes taciti ducebat temporis horas."
            },
            {
                "verse": "Oscula post et prima datae iam verba salutis"
            },
            {
                "verse": "Amplexusque pios, genus antiquamque suorum"
            },
            {
                "verse": "Progeniem et studiis quibus oblectentur et artes"
            },
            {
                "verse": "Et varios mores diversaque nomina gentis"
            },
            {
                "verse": "Ut docuere suae, \"Nostri vigilantius oris"
            },
            {
                "verse": "Effigiem, dixere, alto sub pectore serva:"
            },
            {
                "verse": "Nam quaedam hostiles nostris sub vultibus umbrae"
            },
            {
                "verse": "Humanas ambire solent et fallere mentes."
            },
            {
                "verse": "Dumque ita multiplices dant accipiuntque loquelas"
            },
            {
                "verse": "Clara per Eoos fluctus Aurora rubebat:"
            },
            {
                "verse": "Flammaque surgebat niveis argentea bigis"
            },
            {
                "verse": "Luciferi gelidos spargens in gramina rores."
            },
            {
                "verse": "Et cupiens prolem dulcesque revisere nidos"
            },
            {
                "verse": "Garrula sub lucem modulos iterabat hirundo."
            },
            {
                "verse": "Tum Pater Omnipotens ita compellare coaevos"
            },
            {
                "verse": "Aggressus comites: \"Regni quibus una potestas,"
            },
            {
                "verse": "Quos rerum par cura tenet: (nam nomina rebus"
            },
            {
                "verse": "Plura tribus, tamen una subest essentia simplex),"
            },
            {
                "verse": "Numina, quae aeterno mecum regnatis Olympo"
            },
            {
                "verse": "Et quibus unus honos, eademque potentia, mecum,"
            },
            {
                "verse": "Principio informem grandi cum corpore massam"
            },
            {
                "verse": "Fecimus, et caelum in latos sinuavimus orbes"
            },
            {
                "verse": "Scitis ut a nobis animos et lumina vertens"
            },
            {
                "verse": "Inque suum conversa decus, propriumque nitorem"
            },
            {
                "verse": "Contemplata, gravi sub pallida Tartara casu"
            },
            {
                "verse": "Spirituum pars magna ruit, quam sulphuris ardor"
            },
            {
                "verse": "Sub nigris specubus tenet aeternumque tenebit."
            },
            {
                "verse": "Necdum Phoebus erat: nec claro Lucifer ore"
            },
            {
                "verse": "Ante diem surgens primo rutilabat ab ortu:"
            },
            {
                "verse": "Nondum mane rubens, pulchros Aurora colores"
            },
            {
                "verse": "Induerat, nec Luna suos accenderat ignes,"
            },
            {
                "verse": "Cum modo facta cohors, turpem meditata rapinam,"
            },
            {
                "verse": "Imperium nostri sperare audebat Olympi."
            },
            {
                "verse": "Propterea immensum scelus indelebilis error"
            },
            {
                "verse": "Aeternum durat, nec enim mutabilis illa est"
            },
            {
                "verse": "Naturae sortita genus: quo lapsa recessit,"
            },
            {
                "verse": "Fixa manet; quod mente semel complexa recepit,"
            },
            {
                "verse": "Inconcussa tenet semper, nec amata relinquit."
            },
            {
                "verse": "At neque nos illi vota ad meliora favemus."
            },
            {
                "verse": "Tunc hominem (meministis enim) qui flectere sese"
            },
            {
                "verse": "Posset, et a nobis animo verti atque reverti,"
            },
            {
                "verse": "Condidimus, magni quo damna rependere casus"
            },
            {
                "verse": "Fas foret et vacui complere sedilia caeli."
            },
            {
                "verse": "Et iam magna cohors hominum, quibus aetheris arcem"
            },
            {
                "verse": "Annuimus, maeret, longas pertaesa latebras"
            },
            {
                "verse": "Exsiliique rogat finem, sed debita primo"
            },
            {
                "verse": "Poena vetat sceleri: vocat hinc amor, inde reclamant"
            },
            {
                "verse": "Iustitiae leges; negat haec, petit ille favorem."
            },
            {
                "verse": "Iudicium veros decet et clementia reges."
            },
            {
                "verse": "Sed neque mortali poterit sata sanguine proles"
            },
            {
                "verse": "Iustitiae placare minas et solvere nodos."
            },
            {
                "verse": "Adde, quod a vanis terra est revocanda deorum"
            },
            {
                "verse": "Cultibus, atque Deo iam servitura Triformi."
            },
            {
                "verse": "Non opus humanis tractandum viribus istud."
            },
            {
                "verse": "Hoc opis est tantum nostrae. Qui condidit orbem"
            },
            {
                "verse": "Liberet; artificem, qui fundamenta locavit,"
            },
            {
                "verse": "Instaurare domum decet, et sarcire ruinam."
            },
            {
                "verse": "Nate, mei speculum vultus et mentis imago,"
            },
            {
                "verse": "Ars mea, Nate, precor, terras invise iacentes:"
            },
            {
                "verse": "Atque tuis onus hoc humeris, hanc suscipe curam."
            },
            {
                "verse": "Illa puellares inter pulcherrima turbas,"
            },
            {
                "verse": "Quae nobis totiensque manus totiensque supinam"
            },
            {
                "verse": "Attollit frontem et tota suspiria nocte"
            },
            {
                "verse": "Ingeminat vigilans, terrenis libera curis,"
            },
            {
                "verse": "Orta tibi est: illam non aspernabere Matrem."
            },
            {
                "verse": "Post, ubi tempus erit, lateri contermina nostro"
            },
            {
                "verse": "Fiet, et ingentes mundi tractabit habenas."
            },
            {
                "verse": "Cernis, ubi modico surgunt Capitolia saxo"
            },
            {
                "verse": "Templa Iovis falsi, mediam, qua dividit urbem"
            },
            {
                "verse": "Tybris et Etruscos convolvit in aequora fontes?"
            },
            {
                "verse": "Illa tui sedes regni, cum pulsa deorum"
            },
            {
                "verse": "Turba, tibi veteres aras et templa relinquet:"
            },
            {
                "verse": "Te Libyes Asiaeque colent latissima regna;"
            },
            {
                "verse": "Europae magis arva tamen: tibi Roma Latinae"
            },
            {
                "verse": "Gentis apex, Phoebumque videns Hispana cadentem"
            },
            {
                "verse": "Doris, et algentem regio, quae sustinet Arcton"
            },
            {
                "verse": "Serviet, atque novo tellus lustrabitur imbre."
            },
            {
                "verse": "Tunc Tua cum propriis iungent insignia reges:"
            },
            {
                "verse": "Et crucis aereas signabit purpura turres."
            },
            {
                "verse": "Me magis Assyriae gentes, Indique Arabesque:"
            },
            {
                "verse": "Atque Palaestinae populi novere; sed olim"
            },
            {
                "verse": "Forsitan et nostro laetabitur Africa nexu"
            },
            {
                "verse": "Templaque Spiritui ponet celeberrima Sancto"
            },
            {
                "verse": "Talibus Omnipotens Nato mandata ferebat."
            },
            {
                "verse": "Nota Salutiferae placuit sententia Proli."
            },
            {
                "verse": "Nam, quia mens eadem Tribus est eademque voluntas,"
            },
            {
                "verse": "Semper idem sentire omnis et amare necesse est."
            },
            {
                "verse": "Est locus Haemoniae Macedumque propinquior arvis,"
            },
            {
                "verse": "Orchomenum dixere. Tenet modo Vandala pubes."
            },
            {
                "verse": "Illic perspicuo, vitrei sub gurgite fontis,"
            },
            {
                "verse": "Ut perhibent, olim dum Dorica regna manebant,"
            },
            {
                "verse": "Tres Charites habuere domos dulcemque recessum."
            },
            {
                "verse": "Hae simul, assumptis iuga quae Pimplea colebant"
            },
            {
                "verse": "Mnemosynae natis patrios liquere penates;"
            },
            {
                "verse": "Ornataeque comas hederis et virgine lauro"
            },
            {
                "verse": "Assyrios petiere lares. Iordanis ad amnem"
            },
            {
                "verse": "Ut venere, vadis lavere nitentibus omnes,"
            },
            {
                "verse": "Quicquid labis erat venerandaque limina sanctae"
            },
            {
                "verse": "Parthenices ingressa cohors ad mutua primum"
            },
            {
                "verse": "Oscula, et ad dulces mox se vertere loquelas."
            },
            {
                "verse": "Et tandem, dextrisque datis et foedere facto,"
            },
            {
                "verse": "Perpetuas illi se iuravere sodales"
            },
            {
                "verse": "Et, quocumque iret, comites dixere futuras."
            },
            {
                "verse": "Iamque vigil primam Virgo praeceperat artem,"
            },
            {
                "verse": "Atque coloratas voces, linguaeque nitorem;"
            },
            {
                "verse": "Mensurae numerique modos, caelique meatus,"
            },
            {
                "verse": "Et quas Luna vias et quas observat Apollo,"
            },
            {
                "verse": "Et quos Mercurius trahat et Venus aurea gyros:"
            },
            {
                "verse": "Et varias caeli vires et nomina norat."
            },
            {
                "verse": "Nam, dum plebs Iudaea deo parebat, Olympi"
            },
            {
                "verse": "Scivit iter: pueris etiam fuit agnitus aether."
            },
            {
                "verse": "Assiduis veterum studiis, oracula divum"
            },
            {
                "verse": "Pervigilique legens cura Mosemque piumque"
            },
            {
                "verse": "Isaiam maestisque virum, qui versibus urbem"
            },
            {
                "verse": "Plorat, ab ingenio, curas; a lumine, somnos"
            },
            {
                "verse": "Sedula pellebat: parvo sua vota sacello"
            },
            {
                "verse": "Supplicibus palmis narrabat et ore supino,"
            },
            {
                "verse": "Otia nulla die carpens, nulla otia nocte;"
            },
            {
                "verse": "Cura cibi, somnique brevis, quae pasceret artus."
            },
            {
                "verse": "Pauperibus mensis genium fraudabat et ora,"
            },
            {
                "verse": "Et castigato tolerans ieiunia ventre"
            },
            {
                "verse": "Carmina discebat, sanctique poemata regis,"
            },
            {
                "verse": "Qui tetricis olim fidibus cantabat ad aras,"
            },
            {
                "verse": "Sacraque fatidico psallebat ad orgia cantu."
            },
            {
                "verse": "Quicquid habent sacrae divina volumina legis,"
            },
            {
                "verse": "Quicquid inest Arabum libris lustrarat et omnis"
            },
            {
                "verse": "Graiorum annales, Romanorumque triumphos;"
            },
            {
                "verse": "Et quantum Latii fudissent arma cruoris"
            },
            {
                "verse": "Punica, quot bellis rubuit navalibus aequor;"
            },
            {
                "verse": "Qui Troiam petiere duces; quo milite Persas"
            },
            {
                "verse": "Rex Macedum, Parthosque truces superarit et Indos."
            },
            {
                "verse": "Monstra quot Alcides domuit; quo remige Cretam"
            },
            {
                "verse": "Daedalus ad gelidas fugiens annaverit Arctos,"
            },
            {
                "verse": "Et quibus adiutus pennis equus aliger auras"
            },
            {
                "verse": "Presserit et dulcem plantis excusserit undam."
            },
            {
                "verse": "Hippolyti castos et Bellerophontis amores"
            },
            {
                "verse": "Illustres Helenae raptus et Phyllidis ignes"
            },
            {
                "verse": "Biblidaque incestam, curas et vulnera Thisbes"
            },
            {
                "verse": "Tarpeiaeque dolos, et gratam Phorcida Glauco,"
            },
            {
                "verse": "Pomaque Cydippes, Orithyiamque furenti"
            },
            {
                "verse": "Sublatam Boreae, Clymenen, et Belides ausas"
            },
            {
                "verse": "Caede maritales thalamos implere, piumque"
            },
            {
                "verse": "Pectus Hypermnestrae versasque in saeva virorum"
            },
            {
                "verse": "Funera Lemniades, Hellen, Cinyraeque puellam"
            },
            {
                "verse": "Tres quoque Sirenes, et Amazonas: Oedipodaeque"
            },
            {
                "verse": "Fata domus norat, nymphasque Heroides omnis."
            },
            {
                "verse": "Quicquid in his tumidum: quicquid crudele procaxque"
            },
            {
                "verse": "Et quaecumque pios non attestantia mores"
            },
            {
                "verse": "Offendit, damnabat, apes imitata legendo."
            },
            {
                "verse": "Nunc laenam pingebat acu, nunc pensa trahebat"
            },
            {
                "verse": "Serica, et immissis per litia pendula filis"
            },
            {
                "verse": "Vela sacerdotum sacros texebat in usus."
            },
            {
                "verse": "Terrenum nihil ore sonans, inclusa, latensque,"
            },
            {
                "verse": "Plena Deo pectus: toti gratissima caelo."
            },
            {
                "verse": "Non robusta nimis teneros neque debilis artus"
            },
            {
                "verse": "Incolumis, morboque carens, non mole sepulti"
            },
            {
                "verse": "Corporea sensus: crines, caput, ora, sinusque;"
            },
            {
                "verse": "Brachia, colla, manus, postremaque membra ligarat"
            },
            {
                "verse": "Solerti compage dens: promptissima menti"
            },
            {
                "verse": "Ingenioque acies, atque insuperabile robur,"
            },
            {
                "verse": "Nervosaeque animo vires: semperque voluntas"
            },
            {
                "verse": "Iustitiae rectique memor, moderamine certo"
            },
            {
                "verse": "Discordes animae motus luxumque domabat:"
            },
            {
                "verse": "Qualis purpureo radians carbunculus ore"
            },
            {
                "verse": "Obscuros inter lapides gemmasque minores"
            },
            {
                "verse": "Splendet, arenoso qua tingitur India Gange:"
            },
            {
                "verse": "Qualia silvestres inter pineta miricas"
            },
            {
                "verse": "Quae tollunt sublime caput, ramosque comantes:"
            },
            {
                "verse": "Frondifer Haemonias, ubi Pelion aspicit urbes,"
            },
            {
                "verse": "Vel qua Parrhasii surgunt iuga summa Lycaei,"
            },
            {
                "verse": "Parthenice mea talis erat iam grandior aevo,"
            },
            {
                "verse": "Iam socianda viro Lucinaeque apta labori,"
            },
            {
                "verse": "Virgineos inter coetus comitesque puellas."
            },
            {
                "verse": "Festa dies aderat Solymi, qua divite mensa"
            },
            {
                "verse": "Pinguia sub viridi celebrant convivia fronde,"
            },
            {
                "verse": "Antiquae memores vitae: cum immite superbi"
            },
            {
                "verse": "Imperium regis, patres fugere per altos"
            },
            {
                "verse": "Incolumes fluctus Arabum: deserta peragrans"
            },
            {
                "verse": "Sub divo populus mensam ponebat et umbras"
            },
            {
                "verse": "Frondibus obductis texebat et arbore caesa."
            },
            {
                "verse": "Posteritas igitur casus imitata parentum"
            },
            {
                "verse": "Sub ramis cenare solet, cum septima luna"
            },
            {
                "verse": "Imperat et lampas claudit Phoebea coronam."
            },
            {
                "verse": "Tunc igitur Solymas arces caramque revisens"
            },
            {
                "verse": "Progeniem mater sic est affata puellam."
            },
            {
                "verse": "\"Nata meo quondam suavissima pondera ventri"
            },
            {
                "verse": "Dulce Patris Summi donum, mea summa voluptas,"
            },
            {
                "verse": "Postquam parva lares nostros, et limina nota"
            },
            {
                "verse": "Liquisti, numquamne tuae te cura parentis"
            },
            {
                "verse": "Ullane te patriae movit pietatis imago?"
            },
            {
                "verse": "Optastine sinus nostros intrare senemque"
            },
            {
                "verse": "Cernere, quem longaeva gravant iam membra parentem?"
            },
            {
                "verse": "Debilitat vires, sensus obtundit, amorem"
            },
            {
                "verse": "Diluit, et nobis affert oblivia tempus."
            },
            {
                "verse": "Ipse pater, sacra postquam te claudimus aede,"
            },
            {
                "verse": "Quotidie menses digitis percurrit et annos."
            },
            {
                "verse": "Haec duo lustra putat duo saecula: sustinet aegre"
            },
            {
                "verse": "Tam longae tormenta morae: - Iam vidimus, inquit,"
            },
            {
                "verse": "Aequaevas Mariae thalamos intrasse puellas."
            },
            {
                "verse": "Aspice quod firmo surgat iam stipite laurus"
            },
            {
                "verse": "Natali defixa die: iam brachia bacis"
            },
            {
                "verse": "Vestit et ingentem ramis iam porrigit umbram. -"
            },
            {
                "verse": "Sic ait, et caderet paucis in fata diebus,"
            },
            {
                "verse": "Ni te forte suos parvum post tempus ituram"
            },
            {
                "verse": "Credat in amplexus. Dudum tibi plura paravit"
            },
            {
                "verse": "Munera: tu nostrae requies: tu sola senectae"
            },
            {
                "verse": "Gloria: tu fessae producere tempora vitae,"
            },
            {
                "verse": "Tu truncare potes nec opum nos amplius ardor"
            },
            {
                "verse": "Sollicitat nec spes tangit resolubilis aevi."
            },
            {
                "verse": "Sola places curasque levas tu sola seniles."
            },
            {
                "verse": "Sicut inoccidui magnes ad sideris astrum"
            },
            {
                "verse": "Vergit et Arctoo numquam discedit ab axe,"
            },
            {
                "verse": "Sic solet in natas amor inclinare parentes."
            },
            {
                "verse": "Hoc natura iugum peperit placidaque ligavit"
            },
            {
                "verse": "Compede. Non fertur superos Vulcanus in orbes"
            },
            {
                "verse": "Mole pari non saxa ruunt ex aere tantis"
            },
            {
                "verse": "Viribus. Ipse suos sol deseret ante meatus"
            },
            {
                "verse": "Et fluere alterno cessabunt aequora cursu,"
            },
            {
                "verse": "Quam te, nata, patris quam te mea cura relinquat."
            },
            {
                "verse": "Ut Pario sculpti durant in marmore vultus"
            },
            {
                "verse": "Nec metuunt pluvias hiemes Boreamque nivosum,"
            },
            {
                "verse": "Sic penetrans arcana animis praecordia nostris"
            },
            {
                "verse": "Haeret et in nobis semper tua vivit imago."
            },
            {
                "verse": "Sermonem tu luce paris, tu somnia nocte."
            },
            {
                "verse": "Ah, quotiens, dum cura mihi est clamare ministram,"
            },
            {
                "verse": "In mea dulce tuum nomen sese ingerit ora!"
            },
            {
                "verse": "Ah! quotiens festa redeunt ubi gaudia luce,"
            },
            {
                "verse": "Laetaque per pingues resonant convivia mensas,"
            },
            {
                "verse": "Te memoro! Votis omnes te ardentibus optant."
            },
            {
                "verse": "Et quia solus abest tuus hic, mea viscera, vultus,"
            },
            {
                "verse": "Vilescit mihi quicquid adest: non excitat aures"
            },
            {
                "verse": "Tibia: non tristem mulcent obsonia linguam,"
            },
            {
                "verse": "Ulla nec infirmos capiunt solatia sensus."
            },
            {
                "verse": "Iucundum sine te nihil est et vivimus in te:"
            },
            {
                "verse": "Nostra nec in nobis vita est, quae sustinet artus"
            },
            {
                "verse": "Aura tuos nobis animam sensumque ministrat"
            },
            {
                "verse": "Et vitae sumus umbra tuae. Pia cura parentum"
            },
            {
                "verse": "Incipiat, quando amborum sic postulat aetas,"
            },
            {
                "verse": "Iam senio curvata gravi, te, nata movere:"
            },
            {
                "verse": "Haec tua dilectae tam longa absentia frontis"
            },
            {
                "verse": "In quot me gemitus, in quot suspiria mittit!"
            },
            {
                "verse": "Unica tu soboles, generis spes unica nostri:"
            },
            {
                "verse": "Debetur tibi tota domus: tibi serviet uni"
            },
            {
                "verse": "Et pecus et cultae felicia iugera villae."
            },
            {
                "verse": "Sic nostras partimur opes, pars optima templo:"
            },
            {
                "verse": "Altera sors inopi servit, pars tertia nobis."
            },
            {
                "verse": "Tu quoscumque voles illas mutabis in usus:"
            },
            {
                "verse": "Sic tamen et vita tecum, quae militet omni"
            },
            {
                "verse": "Cura Dei qui nec falli nec fallere novit."
            },
            {
                "verse": "Magna Deo cura est hominum qui Numina curant."
            },
            {
                "verse": "Ipse maritales post primi exordia mundi"
            },
            {
                "verse": "Instituit taedas aeternaque foedera sancti"
            },
            {
                "verse": "Conubi: quo post veterum defuncta parentum"
            },
            {
                "verse": "Corpora sint qui saxa ferant, qui Numina norint"
            },
            {
                "verse": "Quique ad divinos gignant nova pignora cultus."
            },
            {
                "verse": "Sic pietas aeterna manet renovataque proles"
            },
            {
                "verse": "Accipit a patribus doceat quod et ipsa nepotes."
            },
            {
                "verse": "Duratura Deus quaedam semperque futura"
            },
            {
                "verse": "Condidit. Haec ex se gigni prolemque creare"
            },
            {
                "verse": "Nil opus est: nec sol solem: nec sidera sidus"
            },
            {
                "verse": "Seminat. Ast quaedam fato subiecta necique"
            },
            {
                "verse": "Protulit: haec se se generant, eademque manere"
            },
            {
                "verse": "Cum nequeant, in prole manent: simulacra parentum"
            },
            {
                "verse": "Sunt nati; penes hos opus est sit cura nepotum."
            },
            {
                "verse": "Sic proles ex prole fluit ceu lubricus annum"
            },
            {
                "verse": "Annus agit: mensis de mense renascitur: horam"
            },
            {
                "verse": "Hora refert abiens et ab arbore pullulat arbor."
            },
            {
                "verse": "Sic Davida pater tulit: Ezechiasque Manassem:"
            },
            {
                "verse": "Sic Esormus Aram genuit Salomona Naassan."
            },
            {
                "verse": "Et quia maiores aetas tua venit ad annos:"
            },
            {
                "verse": "Nam tibi, ni fallor, bis septima volvitur aestas;"
            },
            {
                "verse": "Propterea natosque viro nobisque nepotes"
            },
            {
                "verse": "Cultoresque deo debes: satis aede morata es."
            },
            {
                "verse": "Nata redi nostraeque libens succurre senectae\"."
            },
            {
                "verse": "Vocibus his Virgo in fletus prorupit: et ibant"
            },
            {
                "verse": "Per roseos vultus lacrimae, quas cara legebat"
            },
            {
                "verse": "Admoto siccans oculos velamine mater."
            },
            {
                "verse": "Dedidicit fletum et pressis singultibus orsa est:"
            },
            {
                "verse": "Cara parens, tantum materni flumen amoris,"
            },
            {
                "verse": "Quod lacrimis gemituque tumet, quid plenus acerbis"
            },
            {
                "verse": "Significat curis et sollicitudine sermo,"
            },
            {
                "verse": "Quae non corda domet vel ferrea? lumina quae non"
            },
            {
                "verse": "Miserit in fletus? tepidoque impleverit imbre?"
            },
            {
                "verse": "Haec tua tanta, parens, pietas mea viscera dudum"
            },
            {
                "verse": "Stringit: et accensam movet ad suspiria mentem."
            },
            {
                "verse": "Si sineret, quo inclinat amor vestigia ferre,"
            },
            {
                "verse": "Nec tot opus lacrimis, nec tot singultibus esset:"
            },
            {
                "verse": "Namque animus totis vota in tua viribus iret:"
            },
            {
                "verse": "Nec fuit a teneris quicquam mihi dulcius annis,"
            },
            {
                "verse": "Quam curam gerere et votis parere parentum."
            },
            {
                "verse": "Sed caeleste meum tulit in contraria pectus"
            },
            {
                "verse": "Numen: et impatiens studiis ingentibus ardor"
            },
            {
                "verse": "Sollicitat cogorque novo parere furori."
            },
            {
                "verse": "In nova coepta meos sensus imasque medullas"
            },
            {
                "verse": "Impulit aetherius genitor. Magis ardua nobis,"
            },
            {
                "verse": "Et melior tentanda via est; Deus ire per altum"
            },
            {
                "verse": "Suadet iter: quod si est vobis aliena voluntas,"
            },
            {
                "verse": "Curaque non eadem, veniam divina sequenti"
            },
            {
                "verse": "Iussa date et quo fert caelum, convertite mentem"
            },
            {
                "verse": "Me mea virginitas impollutique pudoris"
            },
            {
                "verse": "Immortalis amor, gratam fecere Tonanti."
            },
            {
                "verse": "Ille meo amplexu fruitur semperque virentis"
            },
            {
                "verse": "Flore pudicitiae. Thalamum fortasse subire"
            },
            {
                "verse": "Atque maritales potero coniungere taedas,"
            },
            {
                "verse": "Non poterit maculare meum Venus ulla cubile"
            },
            {
                "verse": "Virgineumque decus, custodiet ipse pudorem"
            },
            {
                "verse": "Qui dedit haec mihi vota Pater castique nitorem"
            },
            {
                "verse": "Corporis: et mentem nullum mihi polluet aevum."
            },
            {
                "verse": "Haec eadem sanctos movit sententia vates,"
            },
            {
                "verse": "Et magnos habet auctores. Temeraria forsan"
            },
            {
                "verse": "Dicerer et propriae male consuluisse saluti,"
            },
            {
                "verse": "Ausa per ignotos calles, si prima fuissem"
            },
            {
                "verse": "Vadere et ambiguis solam me credere ventis"
            },
            {
                "verse": "Rumpereque audaci nondum vada cognita gressu."
            },
            {
                "verse": "Clara per hos magnus liquit vestigia calles"
            },
            {
                "verse": "Elias, Eliadesque viri, gratissima caelo"
            },
            {
                "verse": "Progenies, visura suo de semine Divos."
            },
            {
                "verse": "Sic stat et immotum tenet haec sententia pectus."
            },
            {
                "verse": "Tu, genetrix, patiare oro: et solare parentem"
            },
            {
                "verse": "Longaevum: curae se se sciat esse Tonanti."
            },
            {
                "verse": "Ipse aderit: senioque graves solabitur annos\"."
            },
            {
                "verse": "Sic Virgo: et mater lacrimantem amplexa recessit."
            },
            {
                "verse": "Hic Mariae natale solum sedemque paternam"
            },
            {
                "verse": "Et genus antiquum paucis memorate, puellae"
            },
            {
                "verse": "Castalides: etenim memori vos omnia mente"
            },
            {
                "verse": "Tempora: vos terrae tractus pelagique tenetis;"
            },
            {
                "verse": "Et vos Parthenicae comites famulaeque fuistis."
            },
            {
                "verse": "Est Arabes inter Cadmaeaque Sidonis arva"
            },
            {
                "verse": "Palmiferamque Pharon Libycis quae iungitur oris"
            },
            {
                "verse": "Et mare quod lato fecundam gurgite Cyprum"
            },
            {
                "verse": "Alluit, Assyrii pars non ignobilis agri"
            },
            {
                "verse": "Terra ferax, belloque potens atque incluta cultu"
            },
            {
                "verse": "Unius Iudaea Dei: clara oppida claras"
            },
            {
                "verse": "Suspicit apricis positas in collibus urbes."
            },
            {
                "verse": "Ascalon hic, hic Gaza potens, aeraria quondam"
            },
            {
                "verse": "Persidis antiquae, magna sedet edita mole"
            },
            {
                "verse": "Fulta supercilio praeruptique aggere montis"
            },
            {
                "verse": "Hic vetus Andromedae vinclis insignis Ioppe"
            },
            {
                "verse": "Antiqua prior illuvie: summo ardua colle"
            },
            {
                "verse": "Regia tecta Sion: et pulchram sustinet arcem"
            },
            {
                "verse": "Imperii caput et Solymi moderamina regni."
            },
            {
                "verse": "Illic solennes aras Davidica proles:"
            },
            {
                "verse": "Altaque candenti posuit de marmore templa."
            },
            {
                "verse": "Illuc ex omni turbae regione solebant"
            },
            {
                "verse": "Dona Deo et primae frugis portare maniplos."
            },
            {
                "verse": "Illic triticeae Cereris domus incluta Christo"
            },
            {
                "verse": "Conscia nascenti, montanaque Nazareth: ambae"
            },
            {
                "verse": "Illustrem tenuere locum: genus ista paternum,"
            },
            {
                "verse": "Altera maternum Mariae dedit. Ista Tonantis"
            },
            {
                "verse": "Conceptu felix: ortu felicior illa."
            },
            {
                "verse": "De patria satis haec: posthac de sanguine dicam."
            },
            {
                "verse": "Ismeriae soror Anna fuit: regalis origo"
            },
            {
                "verse": "Et soboles magni veniens Davidis ab alto"
            },
            {
                "verse": "Sanguine: Zachariae coniux sata semine primae."
            },
            {
                "verse": "Tres triplici partu Marias: tribus Anna maritis"
            },
            {
                "verse": "Progenuit sanctum et summo genus aethere dignum."
            },
            {
                "verse": "Prima Deo sacros partus dedit. Altera natos"
            },
            {
                "verse": "Quattuor Alphaeo, Iudam, Simona, Iacobum"
            },
            {
                "verse": "Et qui iustitiae clarum cognomen habebat."
            },
            {
                "verse": "Tertia de natis tibi quos Zebedaee duobus"
            },
            {
                "verse": "Edidit ad Calpen unum transmisit et unus,"
            },
            {
                "verse": "Si populi praestanda fides rumoribus ulla est,"
            },
            {
                "verse": "Vivus Amazoniis Ephesi sepelitur in agris."
            },
            {
                "verse": "Sicque duos inter studuit concludere natos"
            },
            {
                "verse": "Regnantem Latio Christum Romaeque tenentem"
            },
            {
                "verse": "Imperium - laevam tellus Asiatica: dextram"
            },
            {
                "verse": "Gens Hispana tenet - regnum inter utramque Latinum."
            }
        ]
    ]
}