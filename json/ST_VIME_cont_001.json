{
    "author": "Stefanardo da Vimercate",
    "title": "de controversia hominis et fortune",
    "url": "http://www.poetiditalia.it/texts/ST_VIME|cont|001",
    "text": [
        [
            {
                "verse": "Sumite thesauro de paupere dona, Camene:"
            },
            {
                "verse": "In sacra nam carmen affero vestra meum."
            },
            {
                "verse": "Experrecta gravi dudum sopita flagello"
            },
            {
                "verse": "Evigilat segnis Musa stilumque capit;"
            },
            {
                "verse": "Iurgia que cupiens hominis sortisque referre"
            },
            {
                "verse": "Mesta quidem mestos temptat inire modos."
            },
            {
                "verse": "Principiis assiste meis, altissime doctor,"
            },
            {
                "verse": "Vatum lux vati diva faveto rudi."
            },
            {
                "verse": "Concitat infesta fortunam cede furentem"
            },
            {
                "verse": "Verbere pressus homo iudiciumque petit."
            },
            {
                "verse": "Cedentem referit, dum ceditur, iste querelis;"
            },
            {
                "verse": "Illa set opposita lite resistit ei."
            },
            {
                "verse": "Convenere duces, rimantes abdita, docti"
            },
            {
                "verse": "Pallade, mortales corpore, mente dei."
            },
            {
                "verse": "Cordibus herentes inhiant audire profundum"
            },
            {
                "verse": "Litis: suspendunt lumina, voxque silet."
            },
            {
                "verse": "Discutitur medio conquestio mota gementis,"
            },
            {
                "verse": "Utraque pars munit ius racione suum."
            },
            {
                "verse": "Audit at excelsa causam de sede Sophia,"
            },
            {
                "verse": "Audit que cogit reddere iura reos."
            },
            {
                "verse": "Eminet hec reliquis: vatumque astante caterva"
            },
            {
                "verse": "Orandi spacium partibus inde datur."
            },
            {
                "verse": "Consurgit prius ipse querens, versatque querele"
            },
            {
                "verse": "Faturus tacito pectore verba sue."
            },
            {
                "verse": "Hic merore trahens suspiria pressus anhela"
            },
            {
                "verse": "Ingemit et lacrimans corde stupente stetit:"
            },
            {
                "verse": "Nam tumor interni diffunditur ore doloris,"
            },
            {
                "verse": "Largo merentes imbre rigante genas."
            },
            {
                "verse": "Defixis oculis, contracta veste per ora,"
            },
            {
                "verse": "Lumina mox tristi comprimit uda manu."
            },
            {
                "verse": "Confugium miseris heu quam miserabile luctus!"
            },
            {
                "verse": "Spes etenim, gemitus ultima semper eis."
            },
            {
                "verse": "Tunc humili querulus sic orsus voce profatur:"
            },
            {
                "verse": "\"Quam subito trivit dira ruina caput!"
            },
            {
                "verse": "Cernite iacturam miserumque attendite vulnus,"
            },
            {
                "verse": "Tam gravis excidii damna notate, patres!"
            },
            {
                "verse": "Vosque vices deflete meas mecumque dolete:"
            },
            {
                "verse": "Iudicii non est equa statera mei!"
            },
            {
                "verse": "Fata reum graviora premunt quam noxa meretur"
            },
            {
                "verse": "Et superat facinus pondere pena suum."
            },
            {
                "verse": "Quod sentitur onus grande est iugesque doloris"
            },
            {
                "verse": "Accipit eventus spes superata malis."
            },
            {
                "verse": "Doctus ab expertis penis has pandere sermo"
            },
            {
                "verse": "Nescit, ad has pauper pieriusque labor."
            },
            {
                "verse": "Nam dolor oppressit, non parcens virga protervit"
            },
            {
                "verse": "Lassaque sub nimio pondere colla tremunt."
            },
            {
                "verse": "Ossibus e celis acerrimus ignis inhesit"
            },
            {
                "verse": "Transegitque meum missa sagitta latus,"
            },
            {
                "verse": "Flatibus intumuit subitis commota procella"
            },
            {
                "verse": "Et periit medio mersa carina salo."
            },
            {
                "verse": "Proscribuntur opes, heu, rus damnatur avitum"
            },
            {
                "verse": "Et patrii magna strage ruere lares!"
            },
            {
                "verse": "Progenies odio multo concussa potentum est,"
            },
            {
                "verse": "Invidie leto culmine vulsa gelu."
            },
            {
                "verse": "Natali depulsa solo peregrina vagatur,"
            },
            {
                "verse": "Exulat et cari nuda senecta patris."
            },
            {
                "verse": "Torrida, non scelerum merito, germana iuventus"
            },
            {
                "verse": "Aret, leticie flore cadente sue:"
            },
            {
                "verse": "Huicque negant lumen, donum commune, tyramni;"
            },
            {
                "verse": "Prodigus est aer factus avarus ei."
            },
            {
                "verse": "Dum lyra dulce canens modulamina consona reddit,"
            },
            {
                "verse": "Lugubre dat carmen rupta repente fidis."
            },
            {
                "verse": "Heu, radios nubes contexit tetra coruscos,"
            },
            {
                "verse": "Velatus tenebris delituitque nitor!"
            },
            {
                "verse": "Heu, mea quam iusta trutinata est culpa statera!"
            },
            {
                "verse": "Heu, quanto penas icta rigore luit!"
            },
            {
                "verse": "Quot, velut insontes, gaudent impune scelesti"
            },
            {
                "verse": "Et pravi libita prosperitate fluunt!"
            },
            {
                "verse": "Quo furor est fatis? Non sola luce dolores"
            },
            {
                "verse": "Ingeminant; noctu visa pavenda premunt."
            },
            {
                "verse": "Improba surripiunt grate concessa quieti"
            },
            {
                "verse": "Tempora: sevicie non satis ipsa dies."
            },
            {
                "verse": "Vana dies revocant crebro phantasmata letos"
            },
            {
                "verse": "Ut renovent vulnus falsa reperta vetus."
            },
            {
                "verse": "Nunc transacta redit strages somnique quieti"
            },
            {
                "verse": "Illudit: redit hec ne mala mente cadant."
            },
            {
                "verse": "Tendat ut erumnas cladis presaga future,"
            },
            {
                "verse": "Nunc etiam sensum visio dira subit."
            },
            {
                "verse": "Internos agitat quis sensus seque sopori"
            },
            {
                "verse": "Ingerit? Eterni numinis est an opus?"
            },
            {
                "verse": "Spiritus irradiat numquid simulacra supernus?"
            },
            {
                "verse": "Aut saltem proprio lumine mentis apex?"
            },
            {
                "verse": "Afflatus medie virtutis an organa tangit?"
            },
            {
                "verse": "Sideris eventus hec dare signa solent?"
            },
            {
                "verse": "An variant Manum lusus phantasmata, fictus"
            },
            {
                "verse": "Acrius ut cruciet vulnera vera timor?"
            },
            {
                "verse": "Suggerit an varios terrores passio, pravus"
            },
            {
                "verse": "An dominans humor tristia visa parit?"
            },
            {
                "verse": "Somnia bella gerunt, strages contrivit: utrimque"
            },
            {
                "verse": "Est labor et misero nulla relicta quies!"
            },
            {
                "verse": "Triste canant elegi fatum pangantque querelam:"
            },
            {
                "verse": "Materiam grandem flebile carmen habet."
            },
            {
                "verse": "Nescio qua gemitu languores arte fatiscunt,"
            },
            {
                "verse": "Pungit et emissus lenius ore dolor."
            },
            {
                "verse": "Nescio quid querule voci virtutis inheret,"
            },
            {
                "verse": "Pressure melius qua grave fertur onus."
            },
            {
                "verse": "Cur mea me peperit genitrix, cur ubera suxi,"
            },
            {
                "verse": "Ventre vel haud matris vita sepulta fuit?"
            },
            {
                "verse": "Aut artus valida correpti febre tenelli,"
            },
            {
                "verse": "Ocius in cineres non rediere suos?"
            },
            {
                "verse": "Lux nimis infelix que me produxit ad ortum,"
            },
            {
                "verse": "Assidue grandi flenda dolore dies."
            },
            {
                "verse": "Quam funesta dies funesto condita fato!"
            },
            {
                "verse": "Quam vel ab infausto sidere pressa dies!"
            },
            {
                "verse": "Hec quam contexit tantorum turba malorum"
            },
            {
                "verse": "Dicta novo melius nomine noctis erit."
            },
            {
                "verse": "Nox infausta nimis que tanta infesta paravit:"
            },
            {
                "verse": "Infecunda boni tristia semper habet."
            },
            {
                "verse": "Ista dies lucis digne privatur honore"
            },
            {
                "verse": "Que mala tot peperit, que mala tanta tulit."
            },
            {
                "verse": "Ista dies false tribuit primordia vite,"
            },
            {
                "verse": "Ista dies vere mortis origo fuit."
            },
            {
                "verse": "Ista dies, mortis mortales cede perurgens,"
            },
            {
                "verse": "Pertrahit in mortis denique cuncta sinum."
            },
            {
                "verse": "Tolle moras ortus nostri, mors; terminus exstans"
            },
            {
                "verse": "Cedere siste truci membra cruenta manu."
            },
            {
                "verse": "Tu siquidem properans vitam succidis amaram,"
            },
            {
                "verse": "Grataque fis miseris, que gravis esse soles."
            },
            {
                "verse": "Impia mors misero quociens optata recedens,"
            },
            {
                "verse": "Impigra felici tempora leta rapit."
            },
            {
                "verse": "Sit procul a letis, parcat miserata beatis;"
            },
            {
                "verse": "Parcat et afflictis, secula longa negans."
            },
            {
                "verse": "Te iusto fortuna peto sub iudice fallax,"
            },
            {
                "verse": "Que placido vultu damna latenter agis."
            },
            {
                "verse": "Mortales ludens varium traducis in orbem,"
            },
            {
                "verse": "Gaudia pretendens clamque dolenda parans."
            },
            {
                "verse": "Est tibi fraudis opus, fraudis tunc uteris arte,"
            },
            {
                "verse": "Cum te ridentem quis sine fraude putat."
            },
            {
                "verse": "Prodere docta nimis, dum porrigis oscula pacis,"
            },
            {
                "verse": "Transigis occulta viscera cede furens."
            },
            {
                "verse": "In gladium semper tua pax coniurat iniquum,"
            },
            {
                "verse": "Mucro tue pacis sevior ense Ioab:"
            },
            {
                "verse": "Ille semel lesit sub amica fraude salutans;"
            },
            {
                "verse": "Tu semper cedis quos truculenta linis."
            },
            {
                "verse": "Post mera fel quociens subito letale propinas,"
            },
            {
                "verse": "Quam celeri mutas pocula falsa manu!"
            },
            {
                "verse": "More quidem medico sapidis substernis amara;"
            },
            {
                "verse": "Artis at infelix hec medicina tue."
            },
            {
                "verse": "Languida corda facis, multo servata vigore,"
            },
            {
                "verse": "Infundens tristi blanda venena dolo."
            },
            {
                "verse": "Moribus iniusta partiris premia lance,"
            },
            {
                "verse": "Gaudia perversis, tristia dando bonis."
            },
            {
                "verse": "Divicie reprobos ad grandia culmina tollunt,"
            },
            {
                "verse": "Omnino nocuis gloria blanda favet."
            },
            {
                "verse": "Ius quoque fit solum summis quodcumque placebit"
            },
            {
                "verse": "Iussaque vix legis suscipit aula potens."
            },
            {
                "verse": "Subdita iusticie concidis terga piorum;"
            },
            {
                "verse": "Virtuti semper parva relicta quies."
            },
            {
                "verse": "Commoda si cervix seiunx lasciva reportat,"
            },
            {
                "verse": "Excuciet tenera vincula dura coma."
            },
            {
                "verse": "Quilibet et leges violabit iura recidens,"
            },
            {
                "verse": "Dulcia leticie sumere liba volens."
            },
            {
                "verse": "Si fluitant dubie, nullo custode, vagantes"
            },
            {
                "verse": "Res, mens effrenis curret ad omne scelus."
            },
            {
                "verse": "Condita si solo casus discrimine pendent,"
            },
            {
                "verse": "Mortali siquidem fas erit omne nefas."
            },
            {
                "verse": "Heu quam dilabi misera facis alta ruina!"
            },
            {
                "verse": "Ardua quam subito precipitata ruunt!"
            },
            {
                "verse": "Quid furis invidia, seu cur aliena gemiscis"
            },
            {
                "verse": "Gaudia? Pro dulci nectare virus habes."
            },
            {
                "verse": "Esca tibi fraterna fames propriumque malagma"
            },
            {
                "verse": "Vulneris est miseri proxima plaga tui."
            },
            {
                "verse": "In morem (res mira!) rubus tibi mella ministrat;"
            },
            {
                "verse": "Dat tibi fellitam mellea cella dapem."
            },
            {
                "verse": "Livorem pascunt alieni semper edacem"
            },
            {
                "verse": "Casus; infelix hos sua lucra facit."
            },
            {
                "verse": "Uritur externis livor successibus usque"
            },
            {
                "verse": "Cui vicina solet gratia pena fore."
            },
            {
                "verse": "Emulus usque fugit ceu noctua munera lucis"
            },
            {
                "verse": "Ut colubrum gratus quem quoque ledit odor:"
            },
            {
                "verse": "Res horrenda satis livor simulata colubro,"
            },
            {
                "verse": "Instar lucifuge nycticoracis habens,"
            },
            {
                "verse": "O utinam livens oculus transiret ad omnes"
            },
            {
                "verse": "Successus, sceleris damna luendo sui!\""
            },
            {
                "verse": "Hec ait atque sui meroris murmura claudens"
            },
            {
                "verse": "Sedit, mox levius vulnera dira ferens."
            },
            {
                "verse": "Tunc Fortuna stetit multis commota querelis"
            },
            {
                "verse": "Atque sui fulvo funditur ore furor;"
            },
            {
                "verse": "Vesteque contexta vario succinta colore"
            },
            {
                "verse": "Se variis pandit moribus esse levem."
            },
            {
                "verse": "Terque caput quaciens, tandem sic orsa perorat,"
            },
            {
                "verse": "Assistens pendet cuius ab ore chorus:"
            },
            {
                "verse": "\"Iusticie pugiles, famuli, damnate, Sophie,"
            },
            {
                "verse": "Docti pro veris falsa relata viri."
            },
            {
                "verse": "Edita non animos moveat conquestio fusis"
            },
            {
                "verse": "Fletibus aut fallant ora rigata probos."
            },
            {
                "verse": "Nobile feminea nescit mitescere pectus"
            },
            {
                "verse": "Arte, nec abduci se levitate sinit."
            },
            {
                "verse": "Quot dolus eiecit muliebris luctus ab arce"
            },
            {
                "verse": "Iusti! Delusit picta loquela viros."
            },
            {
                "verse": "Vox, blandum virus, ficto velata colore,"
            },
            {
                "verse": "Pectora clam repens provida sepe subit;"
            },
            {
                "verse": "Acrius et lacrimis oratio iuncta suadet:"
            },
            {
                "verse": "Nam solet ex gemitu maior inesse fides."
            },
            {
                "verse": "Visceribus descripta sacris sit semper imago"
            },
            {
                "verse": "Recti, labe carens, inviolata manens."
            },
            {
                "verse": "Inclita vis veri vigeat, figmenta repellat:"
            },
            {
                "verse": "Prudentes meritum corde notate latens."
            },
            {
                "verse": "Res librare solet non sic prudentia voces,"
            },
            {
                "verse": "Iudicium quociens Rethoris arte perit."
            },
            {
                "verse": "Ergo mei causam meroris noscite, vates:"
            },
            {
                "verse": "Mens tumet et partum prodere lingua nequit."
            },
            {
                "verse": "Iugiter en crucior multo confecta dolore:"
            },
            {
                "verse": "Multa michi misere causa doloris adest."
            },
            {
                "verse": "Eloquor et cedam ferventi pectore flamme:"
            },
            {
                "verse": "Non bene mentis edax clauditur ira sinu."
            },
            {
                "verse": "Ipsos namque deos iniusta calumnia ledit;"
            },
            {
                "verse": "Difficile est lingue vulnera dira pati."
            },
            {
                "verse": "Me lacerant omnes, rodunt mea viscera cuncti;"
            },
            {
                "verse": "Nullus et absque meo munere prorsus eget."
            },
            {
                "verse": "Criminor infelix que munera larga refudi,"
            },
            {
                "verse": "Criminor obsequio damnificata meo."
            },
            {
                "verse": "Difficilis dolor hic, meritum cum damna sequuntur;"
            },
            {
                "verse": "Difficilis propria plaga parata manu."
            },
            {
                "verse": "Falsa vocor, macula sceleris titulata nefandi;"
            },
            {
                "verse": "Falsa vocor, falso dente terenda premor."
            },
            {
                "verse": "Nempe michi soli quasi debita dona petuntur:"
            },
            {
                "verse": "Sola vetor donum reddere sponte meum."
            },
            {
                "verse": "Muneribus connexa solet fore gratia semper;"
            },
            {
                "verse": "Ac ubi defuerit gratia, munus abest."
            },
            {
                "verse": "Suntque tributa, magis quam munera, dona coacta;"
            },
            {
                "verse": "Nec dici, gratis ni data, dona queunt."
            },
            {
                "verse": "Quid si forte manum libeat michi claudere gratam?"
            },
            {
                "verse": "Usque nequit solitus cogere membra tenor."
            },
            {
                "verse": "Debuit hec saltem munuscula parva referre"
            },
            {
                "verse": "Que fuit ingratis prodiga dona ferens."
            },
            {
                "verse": "Quid, si forte fui nunc nubila nuncque serena?"
            },
            {
                "verse": "Exigit alternas vita caduca vices."
            },
            {
                "verse": "Sidera nunc nebulis obducunt aera densis;"
            },
            {
                "verse": "Nunc et eas Borea pellere flante solent."
            },
            {
                "verse": "Nunc mare miscetur, placida nunc pace quiescit;"
            },
            {
                "verse": "Fetaque nunc tellus, nunc sine prole riget."
            },
            {
                "verse": "Nunc quasi mesta silet suspendens organa laudis,"
            },
            {
                "verse": "Letaque nunc placidos dat philomela modos."
            },
            {
                "verse": "Sic iniusta vocor, quoniam pervertitur ordo"
            },
            {
                "verse": "Equior, ut iusti tristia sepe ferant."
            },
            {
                "verse": "Quid michi si virtus teritur pede clara nocenti?"
            },
            {
                "verse": "Passa quidem virtus viribus usa nitet."
            },
            {
                "verse": "Cum molita est gratum radix exaltat odorem;"
            },
            {
                "verse": "Aurea scintillat lamina tunsa magis."
            },
            {
                "verse": "Clarior efficitur flabris glacialibus aer;"
            },
            {
                "verse": "Illisi scopulis purior amnis aqua."
            },
            {
                "verse": "Palme etiam titulus non robur segne coronat:"
            },
            {
                "verse": "Palma petit fortes, ocia palma fugit."
            },
            {
                "verse": "Denique si superus iudex hoc iudicat equum,"
            },
            {
                "verse": "In superum legem non mea iura valent."
            },
            {
                "verse": "Vir bonus equo animo patitur quodcumque flagellum:"
            },
            {
                "verse": "Scit se, lege quidem cuncta regente, pati."
            },
            {
                "verse": "Invida quando etiam dicor quia summa reduco"
            },
            {
                "verse": "Infra nec pacior grandia stare diu."
            },
            {
                "verse": "Stare nequit roseus celorum vertice Phebus,"
            },
            {
                "verse": "Set citus occasum mersus ad ima petit."
            },
            {
                "verse": "Plenaque non servat dudum sua cornua Phebe,"
            },
            {
                "verse": "Splendoris sentit que cito damna sui."
            },
            {
                "verse": "Sorte igitur stabili num labilis umbra manebit?"
            },
            {
                "verse": "Num mea perpetuo iure tenebit homo?"
            },
            {
                "verse": "Quid cadit ut folium, stabit cenosa putredo?"
            },
            {
                "verse": "Huic est vita brevis, sors sua vermis erit."
            },
            {
                "verse": "Non erit excelsi constans hic culminis heres,"
            },
            {
                "verse": "E vulva cui mors ipsa gemella fuit."
            },
            {
                "verse": "Ipsi vulva dedit vitam mortemque sorores;"
            },
            {
                "verse": "Compare set numquam vita relicta sua est."
            },
            {
                "verse": "Mors etenim celeri gressu comitatur eamdem"
            },
            {
                "verse": "Germanam cui est usque propinqua comes."
            },
            {
                "verse": "Sedula viventi non longe distat ab omni,"
            },
            {
                "verse": "Iugiter illudens omnibus arte truci."
            },
            {
                "verse": "Insidet hec iuvenis scapulis facieque senili"
            },
            {
                "verse": "Heret et accipiunt eius utrique minas."
            },
            {
                "verse": "Utque domos humiles, pede turres concutit altas"
            },
            {
                "verse": "Equo, comminans omnia strage pari."
            },
            {
                "verse": "Cedit ut indoctos communi quosque rigore"
            },
            {
                "verse": "Doctos: ipsius vulnera nemo fugit."
            },
            {
                "verse": "Qualis progenies sit vite cernat et actor"
            },
            {
                "verse": "Quam cupidus tanta sedulitate petit."
            },
            {
                "verse": "Diverso parit hec tres cunctis tempore natas,"
            },
            {
                "verse": "Quas Plato fatales retulit esse deas."
            },
            {
                "verse": "Cuius pressure vox est presaga future"
            },
            {
                "verse": "Flebilis, ingreditur secula Clotho prior;"
            },
            {
                "verse": "Infelixque sequens Lachesis, que calle doloris"
            },
            {
                "verse": "Progreditur, mundi perpete mersa salo;"
            },
            {
                "verse": "Ultima pauperie festinans Athropos alget"
            },
            {
                "verse": "Seque neci iungens tempora finit inops."
            },
            {
                "verse": "Ipsa rotam celeri nostram vertigine volvo,"
            },
            {
                "verse": "Atque sibi iunctos ipsa rotata rotat."
            },
            {
                "verse": "Si placeat, ludum conscendat quisque rotarum;"
            },
            {
                "verse": "Ipse tamen nostra lege rotandus erit."
            },
            {
                "verse": "Usque mea proceres violenta lege feruntur:"
            },
            {
                "verse": "Culmine nemo suo, me prohibente, stetit."
            },
            {
                "verse": "Magnus erat toto Fredericus in orbe monarcha,"
            },
            {
                "verse": "Magnus erat generis nobilitate sui."
            },
            {
                "verse": "Urbibus, hic opibus stipatus, prole, cliente,"
            },
            {
                "verse": "Gyravit multo tempore summa rote."
            },
            {
                "verse": "Orbita set crebro dedit ipsum nostra regyrans"
            },
            {
                "verse": "Precipitem ac recidit turpius urbe nova."
            },
            {
                "verse": "Infelix tanto Victoria victa triumpho,"
            },
            {
                "verse": "Innumeris opibus que spoliata fuit."
            },
            {
                "verse": "Regalis periit tandem quasi tota propago;"
            },
            {
                "verse": "Tabuit et misero putrida fine caro."
            },
            {
                "verse": "Gallica concuciens Arabes terrore iuventus"
            },
            {
                "verse": "Innumerum populum stravit in arma furens."
            },
            {
                "verse": "Hanc metuunt urbes audito nomine celse:"
            },
            {
                "verse": "Hac nimis elata, fortia queque tremunt."
            },
            {
                "verse": "Ethereum solum felici vertice pulsat"
            },
            {
                "verse": "Atque mei sedem sistit in auge globi."
            },
            {
                "verse": "Augis ad oppositum set spera volubulis alta"
            },
            {
                "verse": "Orbe quidem celeri gyrat ad ima trahens."
            },
            {
                "verse": "Nobilitas invicta cadit mucrone cruento:"
            },
            {
                "verse": "Ceditur et victis saucia terga dedit."
            },
            {
                "verse": "Vis mea tam subito potuit mutare triumphum;"
            },
            {
                "verse": "Tam subito novi sola rotare pilam."
            },
            {
                "verse": "Omine felici est sublimi culmine latus"
            },
            {
                "verse": "Moree princeps menia Graia tenens;"
            },
            {
                "verse": "Moris et ignarus nostri, confusus ab hoste,"
            },
            {
                "verse": "Persensit ludi prompta pericla mei."
            },
            {
                "verse": "Quid moror? Innumera est veterum quoque copia regum"
            },
            {
                "verse": "Arte mea summo precipitata gradu."
            },
            {
                "verse": "Tu me quid laceras graviter, quasi lapsus ab alto?"
            },
            {
                "verse": "Non mea te multum vexit ad alta rota."
            },
            {
                "verse": "Nam sibi blanditur correptus verbere leni"
            },
            {
                "verse": "Qui simulat gemitu vulnera magna gravi."
            },
            {
                "verse": "Non dolet immerito solio felice repulsus:"
            },
            {
                "verse": "Est humilem casum fingere turpe gravem.\""
            },
            {
                "verse": "Hec Fortuna loquens; ubi sic est fata resedit,"
            },
            {
                "verse": "Iraque convaluit pectoris aucta sui"
            },
            {
                "verse": "Ira nam premitur, modicum qui presserit iram;"
            },
            {
                "verse": "Quamque minus cedit, tam magis illa furit."
            },
            {
                "verse": "Gloria semper adest palme sperata furore;"
            },
            {
                "verse": "Hunc spes vincendi cunctaque sepe fovet."
            },
            {
                "verse": "Certat ad hec vatum summisso murmure turba;"
            },
            {
                "verse": "Anceps interea fertur utrimque fides."
            },
            {
                "verse": "Nempe minus doctis oratio prima suasit;"
            },
            {
                "verse": "Doctior at gnaris visa secunda fuit."
            },
            {
                "verse": "Ad se corda trahens sublimi sede Sophia"
            },
            {
                "verse": "Stat, pendens humeros cui coma flava tegit."
            },
            {
                "verse": "Lumina clara micant, pretendit munera vultus"
            },
            {
                "verse": "Textaque subtili stamine vestis erat."
            },
            {
                "verse": "Nulla suam faciem maculat vel ruga decoram"
            },
            {
                "verse": "Et species vultus plena pudore sui."
            },
            {
                "verse": "Regia sidereis proles natalibus orta;"
            },
            {
                "verse": "Sola decus clare nobilitatis habet."
            },
            {
                "verse": "Non erit ingenuus sua quem cognatio nescit;"
            },
            {
                "verse": "Nisi sit ei Priamus iunctus, Achivus erit."
            },
            {
                "verse": "Celica progenies, gemmato moribus ortu,"
            },
            {
                "verse": "In terris mulier non habet ista parem,"
            },
            {
                "verse": "Perplexe litis tandem solventia nodum"
            },
            {
                "verse": "Mente satis vigili verba Sophia parat."
            },
            {
                "verse": "Fletibus at primum convertens ora gementis,"
            },
            {
                "verse": "Ipsum sic medici faminis arte linit."
            },
            {
                "verse": "\"Vulnera vulneribus iunctis mordacius urgent;"
            },
            {
                "verse": "Membra novus gravius sauciat usta dolor."
            },
            {
                "verse": "Nam tua mens mundi iam lesa cupidine vana,"
            },
            {
                "verse": "Nunc plus tristicie tela secunda timet."
            },
            {
                "verse": "Vulnere letali cedit dolor atque cupido;"
            },
            {
                "verse": "Tollere iudicium mentis utrumque solet."
            },
            {
                "verse": "Fons nequit effigiem cenosus carpere vultus,"
            },
            {
                "verse": "Turbida nec bene mens cernere vera potest."
            },
            {
                "verse": "Quod dolet, iniustum, libitum qui dicat et equum,"
            },
            {
                "verse": "Inflectit leges ad sua lucra ratas."
            },
            {
                "verse": "Suspice, missa tibi descendunt spicula celo:"
            },
            {
                "verse": "Hec tibi providit seria fata Deus."
            },
            {
                "verse": "Omnia damna tue non adduxere ruine,"
            },
            {
                "verse": "Terricolis vano suspiciosa metu."
            },
            {
                "verse": "Cepta sub infausto tua nec te lesit origo"
            },
            {
                "verse": "Sidere: vis etenim non datur ista polo."
            },
            {
                "verse": "Iudicii consulta tui sententia lege"
            },
            {
                "verse": "Prodiit eterna, non ratione vacans."
            },
            {
                "verse": "Iudicis omnipotens te iusti dextra cecidit:"
            },
            {
                "verse": "Non furor hostilis, sed pia virga patris."
            },
            {
                "verse": "Non bene correctum est vicium cui pena pepercit."
            },
            {
                "verse": "Quod mundus blanda prosperitate fovet."
            },
            {
                "verse": "Migmata comminuunt tribule ceu verbera; mentis"
            },
            {
                "verse": "Sic nocue maculas ultio diva terit."
            },
            {
                "verse": "Augmentum facilis parit indulgentia culpe"
            },
            {
                "verse": "Et magis improbitas semper inulta tumet."
            },
            {
                "verse": "Reprimit invisi facinus censura rigoris"
            },
            {
                "verse": "Et minus in preceps cesa libido ruit."
            },
            {
                "verse": "Non experta iacet virtus si prelia desint:"
            },
            {
                "verse": "Nemo potest vires pace videre suas."
            },
            {
                "verse": "Mollescunt quociens fortes torpore lacerti,"
            },
            {
                "verse": "Quorum nutritur sepe labore vigor!"
            },
            {
                "verse": "Et stimulata feri succenditur ira leonis;"
            },
            {
                "verse": "Acrius et cesus certat agone pugil."
            },
            {
                "verse": "Ad bravii missus cicius festinat honorem"
            },
            {
                "verse": "Verberibus celeris sollicitatus equus."
            },
            {
                "verse": "Quot per amena trahens ad se funesta vorago"
            },
            {
                "verse": "Pascua mortales insaciata vorat."
            },
            {
                "verse": "Gaudia presentis vite presencia certum"
            },
            {
                "verse": "Perpetis indicium perdicionis habent."
            },
            {
                "verse": "Pascua servantur mactandis bobus opima:"
            },
            {
                "verse": "Sic scelerum risus ultio dira manet,"
            },
            {
                "verse": "Aspera cuncta prout ne tramite mella reperta"
            },
            {
                "verse": "Forsan ament, celi despiciantque dapes."
            },
            {
                "verse": "Proxima fit domite menti sapientia; nidum"
            },
            {
                "verse": "Ut phenix olidum, lubrica corda fugit."
            },
            {
                "verse": "Noxia terreni tribula ceduntur amoris"
            },
            {
                "verse": "Vincula sicque animus liber ad alta volat."
            },
            {
                "verse": "Evigiles igitur, tua mens consurgat in altum:"
            },
            {
                "verse": "Dirigat ad superam lumina semper opem."
            },
            {
                "verse": "Transvolet alta poli, mundi compulsa ruinis;"
            },
            {
                "verse": "Infima conculcet, transfuga summa petat."
            },
            {
                "verse": "Ordinis obtutu penetrans occulta superni,"
            },
            {
                "verse": "Rimetur iusta condita lege regi."
            },
            {
                "verse": "Ima nociva sibi forti conamine linquat"
            },
            {
                "verse": "Atque oculus summa figat in arce pios."
            },
            {
                "verse": "Qui cupit eternas raciones cernere, mundum"
            },
            {
                "verse": "Transcendat cicius, se super ima levet."
            },
            {
                "verse": "Turbine concutitur vario terrena pererrans;"
            },
            {
                "verse": "Semper idem sapiens etheris instar habet:"
            },
            {
                "verse": "Etheris huic facies vere sine nube serena,"
            },
            {
                "verse": "Usque quieta manens flamina nulla timet."
            },
            {
                "verse": "Ergo merentis sileat sopita querela:"
            },
            {
                "verse": "Non gemat et paciens verbera lata ferat."
            },
            {
                "verse": "Utque refundatur cedenti gracia semper,"
            },
            {
                "verse": "Quoque terit moles cum mera vina fluant,"
            },
            {
                "verse": "Surrigat aspectum mentis conversio plena"
            },
            {
                "verse": "Iugiter et laudis carmina lingua canat."
            },
            {
                "verse": "Cerne quot immerito perverso more fatigat"
            },
            {
                "verse": "Ictibus hostilis malleus usque pios!"
            },
            {
                "verse": "Quid meruere patres, patrie celestis alumni,"
            },
            {
                "verse": "Inclita progenies celica iura colens?"
            },
            {
                "verse": "Nam decus hi mundi, supreme lucis imago,"
            },
            {
                "verse": "Ac aditus superi semita recta, duces."
            },
            {
                "verse": "Nos genuere fide; set honeste lacte ducantes"
            },
            {
                "verse": "Vite torpentes spe super alta vocant."
            },
            {
                "verse": "In iustos ac mucro tamen desevit iniquus,"
            },
            {
                "verse": "Innocua iniusto vulnere membra secans."
            },
            {
                "verse": "Iob quoque, succinctus tante virtutis amictu,"
            },
            {
                "verse": "Innumerum damnum cladis ab hoste tulit:"
            },
            {
                "verse": "Dilacerantur opes, orbatur pignore tandem,"
            },
            {
                "verse": "Non capiunt vulnus saucia membra novum."
            },
            {
                "verse": "Hunc sprevit servus, carus contempsit amicus,"
            },
            {
                "verse": "Horruit et coniunx comparis ipsa luem."
            },
            {
                "verse": "Non gravior dolor est, quam vilis fabula vulgi"
            },
            {
                "verse": "Esse vel ut notos cedere forte videt."
            },
            {
                "verse": "Insons fraterni sceleris patriarcha reatum"
            },
            {
                "verse": "Pertulit exsilii venditus ere Ioseph."
            },
            {
                "verse": "Invadunt iuvenis meretricia stupra pudorem,"
            },
            {
                "verse": "In pectus vibrant ignea tela pium;"
            },
            {
                "verse": "Palladio iaculum munimine tuta retundunt"
            },
            {
                "verse": "Pectora: non modicum leditur inde pudor."
            },
            {
                "verse": "Truditur horrendo sine crimine carcere iustus"
            },
            {
                "verse": "Strinxeruntque pias impia vincla manus."
            },
            {
                "verse": "Victrix obsequitur, contempta libido novercat;"
            },
            {
                "verse": "Ut catulis raptis seva leena furit,"
            },
            {
                "verse": "Milite vallatus pauco fugitivus oberrat"
            },
            {
                "verse": "Rex, humilis nati tela superba timens;"
            },
            {
                "verse": "Suscepit tumidi clemens convicia servi"
            },
            {
                "verse": "Verbaque pacifico perpera corde tulit."
            },
            {
                "verse": "Obprobrium surda probitas avertitur aure,"
            },
            {
                "verse": "Probra nec imparibus reddere lesa solet."
            },
            {
                "verse": "Heliam voluit iustum rex perdere dirus:"
            },
            {
                "verse": "Agnum sacrilego dente vorare lupus."
            },
            {
                "verse": "Iusticie cultor peregrinus exsulat oris,"
            },
            {
                "verse": "Nota nec agricolis devia lustrat inops."
            },
            {
                "verse": "Circuit abruptos montes habitatque latebris:"
            },
            {
                "verse": "Retia vix tandem fugit iniqua ducis."
            },
            {
                "verse": "Proh pudor! En probitas toto propellitur orbe;"
            },
            {
                "verse": "Improbitas tuto sistitur alta loco."
            },
            {
                "verse": "An ocius rapti digno privantur honore"
            },
            {
                "verse": "Fasces? Degenerem non bene serta decent."
            },
            {
                "verse": "Quid Iudea tulit, quo solo docta, magistro,"
            },
            {
                "verse": "A summo cuius dogmate nulla latent?"
            },
            {
                "verse": "Ceditur innocuus, nocuis nec causa nocendi,"
            },
            {
                "verse": "Tensa,que sanctificant viscera sancta crucem."
            },
            {
                "verse": "Angelicis metuenda choris, heu, regia proles"
            },
            {
                "verse": "Impetitur populo dilanianda cruci!"
            },
            {
                "verse": "O mundi regale decus, vesana nitorem"
            },
            {
                "verse": "Nititur immerito plebs maculare tuum!"
            },
            {
                "verse": "Virtutem nigrare cupit convicia fundens"
            },
            {
                "verse": "Usque, scelus! Pravis lux odiosa nimis."
            },
            {
                "verse": "Iugiter irrumpit virtutis castra pudendo"
            },
            {
                "verse": "Insultu facinus, bella profana movens:"
            },
            {
                "verse": "Nititur infandis tenebris obvolvere mundum"
            },
            {
                "verse": "Ut pereat sancte sic probitatis honos;"
            },
            {
                "verse": "Dum tamen expugnat, virtuti militat hostis:"
            },
            {
                "verse": "Fit, licet ignorans, obsequiosus eques."
            },
            {
                "verse": "Inde parat fructum, fore clades unde putavit;"
            },
            {
                "verse": "Lucraque celicolis multiplicata refert."
            },
            {
                "verse": "Gaudia vana secat, dum cedit; at aucta relinquit"
            },
            {
                "verse": "Vera nec hec dirus iam violare potest."
            },
            {
                "verse": "Germina sola valet sua falx resecare nociva;"
            },
            {
                "verse": "Queve sathan sevit semina sola metit."
            },
            {
                "verse": "Gaudia non ledit celesti sparsa Satore:"
            },
            {
                "verse": "Sacrilego numquam tangere sacra licet."
            },
            {
                "verse": "Quid tandem quereris? Tristi quid voce gemiscis?"
            },
            {
                "verse": "Meroris non est iusta querela tui."
            },
            {
                "verse": "Nil natura dedit pauperpera nilque reservat:"
            },
            {
                "verse": "Nuda caro venit nudaque morte redit."
            },
            {
                "verse": "Quod fecit natura tuum, non perpete tutum:"
            },
            {
                "verse": "Mutuat et repetit, quod dedit illa rapit."
            },
            {
                "verse": "Ipsa suis dudum set te nutrivit egentem"
            },
            {
                "verse": "Diviciis; grates nullaque dona refers."
            },
            {
                "verse": "Grates munifico nam saltem debet egenus:"
            },
            {
                "verse": "Quilibet hocque solet reddere munus inops."
            },
            {
                "verse": "Gratos precludit sibi mens ingrata meatus"
            },
            {
                "verse": "Neve sui pietas sic miserata facit."
            },
            {
                "verse": "Ingratis merito tolluntur dedita gratis,"
            },
            {
                "verse": "Duricie referunt damnaque rite sue."
            },
            {
                "verse": "Qui data non novit digne, nec danda meretur:"
            },
            {
                "verse": "Indevota datis gratia corda fugit."
            },
            {
                "verse": "Non modica grates hortantur voce repense"
            },
            {
                "verse": "Munificum donum multiplicare suum."
            },
            {
                "verse": "Multa tibi, multis raptis, fortuna reliquit:"
            },
            {
                "verse": "Hanc blandam ad libitum nullus habere potest."
            },
            {
                "verse": "Quem tam felici requie fovet undique fatum"
            },
            {
                "verse": "Qui secum ex nulla prelia parte gerat?"
            },
            {
                "verse": "Sepius excipiunt invisos carbasa ventos:"
            },
            {
                "verse": "Sepius in vetitum nauta laborat iter."
            },
            {
                "verse": "Clavigeri prorsus laudanda pericia tuto"
            },
            {
                "verse": "Remigio timidum docta meare vadum."
            },
            {
                "verse": "Equora cum fervent, laudanda pericia, puppim"
            },
            {
                "verse": "Que tunc infesso robore servat aquis,"
            },
            {
                "verse": "Non animi tanti placidum sulcare profundum"
            },
            {
                "verse": "Ut freta belligera seva domare manu."
            },
            {
                "verse": "Sic etenim duro virtus agitata flagello"
            },
            {
                "verse": "Inclita maiori laude probata nitet."
            },
            {
                "verse": "Tradita fortune lex est ne fixa moretur;"
            },
            {
                "verse": "Iure dato fungi ius negat esse nefas:"
            },
            {
                "verse": "Non erit et certe sors vero nomine dicta,"
            },
            {
                "verse": "Si steterit, propria sic racione carens."
            },
            {
                "verse": "Huius enim ingenio sublimia mersa premuntur;"
            },
            {
                "verse": "Nec sinit instabilis gaudia stare diu."
            },
            {
                "verse": "Vicinam metuat conscendens alta ruinam:"
            },
            {
                "verse": "Alta petens casu nam graviore ruit."
            },
            {
                "verse": "Leticie tante non est excelsa tenere,"
            },
            {
                "verse": "Quantus ab excelsis est cecidisse dolor."
            },
            {
                "verse": "Denique iusticia non tanta predita mens est"
            },
            {
                "verse": "Que non sit digne mole terenda rote."
            },
            {
                "verse": "Murmurat iniuste quem perculit equa sagitta:"
            },
            {
                "verse": "Non solet insontem diva ferire manus."
            },
            {
                "verse": "Exigit hoc meritum ne sint impune nocentes:"
            },
            {
                "verse": "Nam minus hos miseros pena secuta facit."
            },
            {
                "verse": "Hic magis infelix sua quem non vulnera mordent"
            },
            {
                "verse": "Quique venena bibens illita melle perit."
            },
            {
                "verse": "Liberius fluit hic quem nulla flagella cohercent;"
            },
            {
                "verse": "Set mala libertas vincula mortis habet."
            },
            {
                "verse": "Sic equus in preceps, tardent nisi frena furentem,"
            },
            {
                "verse": "Labitur et liber noxius ipse sibi est."
            },
            {
                "verse": "Fida tibi fortuna parens ac semper amica:"
            },
            {
                "verse": "Aspera seu lenis commoda multa parat."
            },
            {
                "verse": "Non gemit alterius vel emula grandius uber;"
            },
            {
                "verse": "Set vicina favens diraque lucra cupit."
            },
            {
                "verse": "Non nisi iusta volet: iusto transmissa superno"
            },
            {
                "verse": "Iudice, mortali non nisi iusta venit."
            },
            {
                "verse": "Hec hilaris facie seu sit rugosa biformi,"
            },
            {
                "verse": "Iusticie tamen est usque decore nitens:"
            },
            {
                "verse": "Utilis est cunctis, variis qui moribus eius"
            },
            {
                "verse": "Constantes norunt subiuga colla dare."
            },
            {
                "verse": "Nunc a terrigenis hec divas elicit odas"
            },
            {
                "verse": "Prospera, nec magis his munera grata deo;"
            },
            {
                "verse": "Divicias cumulat mentis nec dives egenis:"
            },
            {
                "verse": "Fortune meriti copia crescit ope."
            },
            {
                "verse": "Hec adversa facit sceleris damnare ruinam:"
            },
            {
                "verse": "Vulnera nam cesum luxuriare vetant."
            },
            {
                "verse": "Supplicii solet hec permultum demere: duplex"
            },
            {
                "verse": "Non a clementi iudice pena datur."
            },
            {
                "verse": "Pressuris eadem mentem corroborat ictam;"
            },
            {
                "verse": "Angitur in proprium mens quoque pressa locum,"
            },
            {
                "verse": "Pressa Deum querit quociens, quem leta reliquit:"
            },
            {
                "verse": "Qui non sponte venit verbera sepe trahunt."
            },
            {
                "verse": "Sepe favore ruit virtus non trita flagellis:"
            },
            {
                "verse": "Languet enim requie, fota labore, fide\"."
            },
            {
                "verse": "Hec ait et serie racionis missa parumper"
            },
            {
                "verse": "Precisa sedat murmura diva manus."
            },
            {
                "verse": "Fortunam pariter sic tandem adfatur; et ipsa"
            },
            {
                "verse": "Doctrinam cupida suscipit aure sacram."
            },
            {
                "verse": "\"Causa quidem non es rerum temeraria: solo"
            },
            {
                "verse": "Est hec fortune nomine iuncta tibi."
            },
            {
                "verse": "Ordinis absolvens te nexu, nec bene, turba"
            },
            {
                "verse": "Ceca tibi vatum numina ceca dedit."
            },
            {
                "verse": "Quam male defectum divino nectit honori"
            },
            {
                "verse": "Visus, cum cecam te tulit esse deam!"
            },
            {
                "verse": "Et virtus animi, racionis iussa repente"
            },
            {
                "verse": "Preveniens, falso diceris esse latens."
            },
            {
                "verse": "Set nec origo tua est celesti sidere ducta:"
            },
            {
                "verse": "Stirpe tuum ducis nobiliore genus."
            },
            {
                "verse": "Sacris namque tuus prodit natalibus ortus"
            },
            {
                "verse": "Nobilis est etenim mens tibi diva parens."
            },
            {
                "verse": "Indeque progrediens, proles diffusa per orbem,"
            },
            {
                "verse": "Regia nota, diu que latuere, facis:"
            },
            {
                "verse": "Artificis summi est per te digesta voluntas,"
            },
            {
                "verse": "Propositi series notificata sui."
            },
            {
                "verse": "Forma noys simplex in se est stabilisque thearce,"
            },
            {
                "verse": "Tempore disponens queque gerenda suo."
            },
            {
                "verse": "Hec quoque corporibus primo diffusa supernis"
            },
            {
                "verse": "Ducitur in numerum multiplicata polis;"
            },
            {
                "verse": "Natura stabili, cui est immissa, manente,"
            },
            {
                "verse": "Ut celum, instabiles respuit ipsa vices."
            },
            {
                "verse": "Indeque per motus superos traducta caducis,"
            },
            {
                "verse": "Mutato fatum est nomine dicta magis:"
            },
            {
                "verse": "Imis mersa quidem iam fit mutabile fatum"
            },
            {
                "verse": "Mixtaque diversis simplicitate cadit."
            },
            {
                "verse": "Ad formas propriosque situs seu tempora certa"
            },
            {
                "verse": "Atque suos motus singula fata trahunt."
            },
            {
                "verse": "Ordine tam pulcro lex qua disponitur orbis"
            },
            {
                "verse": "Totus perpetue est non racionis inops."
            },
            {
                "verse": "Causarum miranda nimis connexio pendens"
            },
            {
                "verse": "A summo diva cardine ducta manu!"
            },
            {
                "verse": "Hec commensurans rectissima regula causis"
            },
            {
                "verse": "Federe concordi principiata suis."
            },
            {
                "verse": "Hanc veluti interpres verax traducis ad ima"
            },
            {
                "verse": "Legem, que supero codice scripta latet."
            },
            {
                "verse": "Consilium supere mentis tu fida ministras,"
            },
            {
                "verse": "Humanum varia sorte locando genus."
            },
            {
                "verse": "Omnia fixa manent animo congesta superno,"
            },
            {
                "verse": "In se que summe congerit artis apex;"
            },
            {
                "verse": "Formis que propriis diffusus digerit ordo,"
            },
            {
                "verse": "Suscipiunt varia condita sorte vices."
            },
            {
                "verse": "Hoc illis famulans regina pecunia servit;"
            },
            {
                "verse": "Hoc hos pauperies vivere seva negat."
            },
            {
                "verse": "Succedunt pravis hec prospera, diraque iustis;"
            },
            {
                "verse": "Et tamen eterno fit sine iure nichil."
            },
            {
                "verse": "Nunc illos eadem series attollit in altum,"
            },
            {
                "verse": "Nunc hos erumne mergit ad ima datos."
            },
            {
                "verse": "At tamen invitos nescit compellere; cogi"
            },
            {
                "verse": "Mens etenim nulla libera lege potest."
            },
            {
                "verse": "Hec igitur series rerum, pulcherrimus ordo;"
            },
            {
                "verse": "Tu, ratio, certis legibus ima regis."
            },
            {
                "verse": "Mobilis es siquidem, set non incerta vagaris;"
            },
            {
                "verse": "Mobilis ex rebus, ex duce certa deo."
            },
            {
                "verse": "Ordine vincta, sacro rationis compta decore,"
            },
            {
                "verse": "Iusticie fructus non nisi iusta paris."
            },
            {
                "verse": "At tamen occulti nexus mortalibus usque"
            },
            {
                "verse": "Perplexi iuris non patuere tui."
            },
            {
                "verse": "Lumine consulto divo sic cuncta recenses;"
            },
            {
                "verse": "Impetit et pocius lata querela Deum."
            },
            {
                "verse": "Reddere damna solet nam dedita quisque nocivus,"
            },
            {
                "verse": "Cuius consilium proxima damna dedit."
            },
            {
                "verse": "Auctor enim Deus ipse iubens est tuque iuberis,"
            },
            {
                "verse": "Qui pocius quam tu, velle ferendus erit:"
            },
            {
                "verse": "Indeque si quicquam contingat sorte fideli,"
            },
            {
                "verse": "Non tibi, set domino complacuisse feret."
            },
            {
                "verse": "Turba tuum vulnus seu donum mentis egena"
            },
            {
                "verse": "Hoc ait hincque tibi numen inesse putat;"
            },
            {
                "verse": "Hinc infame tuum michi nomen, at ipsa probata es:"
            },
            {
                "verse": "Triste sub hoc virus nomine sepe latet."
            },
            {
                "verse": "Te tamen ex metrica sic lege coacta vocavi:"
            },
            {
                "verse": "Dissona vox fidei est, consona nempe metro."
            },
            {
                "verse": "Cur igitur, gladium si celica dextera vibret,"
            },
            {
                "verse": "Putrida que medico vulnere membra secet,"
            },
            {
                "verse": "Innocuam discerpit homo te dente protervo,"
            },
            {
                "verse": "Iniusto laceram te pede turba premit?"
            },
            {
                "verse": "In sacra nam fierent convicia numina lingue,"
            },
            {
                "verse": "Excipis infande ni quia tela prior."
            },
            {
                "verse": "Te lex summa regit, mea te sentencia solvit,"
            },
            {
                "verse": "Iniusto cum te murmure cernat agi."
            },
            {
                "verse": "Iudico te nullo maculatam crimine, cause"
            },
            {
                "verse": "Cum ratio partem faciat equa tue."
            },
            {
                "verse": "Compescat gemitum, cessent et murmura, nec iam"
            },
            {
                "verse": "Iusticie comitem se fore credat homo,"
            },
            {
                "verse": "Qui velut insonti si sors blanditur, adaucti"
            },
            {
                "verse": "Criminis aucta feret rite flagella sui."
            },
            {
                "verse": "Non sic angentis meroris pila retundit;"
            },
            {
                "verse": "Vulnera non hoc sunt ista medenda modo."
            },
            {
                "verse": "Non sua sic pocior fit coram iudice causa,"
            },
            {
                "verse": "Sic nequeunt molem ponere terga gravem."
            },
            {
                "verse": "Abiecta de te virtute queruntur inermes"
            },
            {
                "verse": "Qui victas hosti sponte dedere manus."
            },
            {
                "verse": "Pectora iusticie contecta micantibus armis,"
            },
            {
                "verse": "Integra non gladio confodienda manent."
            },
            {
                "verse": "Improbitas, animum supero munimine tectum"
            },
            {
                "verse": "Dum petit, infandum leditur ausa, scelus:"
            },
            {
                "verse": "Victa retunduntur scelerati tela furoris"
            },
            {
                "verse": "Et tolerant ictus damna priora sui.\""
            },
            {
                "verse": "Virtutem alloquitur tunc atque silentia plebem"
            },
            {
                "verse": "Continuare gravi voce manuque iubet:"
            },
            {
                "verse": "\"O virtus delapsa polo mortalibus alto,"
            },
            {
                "verse": "Regia despiceris fida labore comes!"
            },
            {
                "verse": "Auxilium, veneranda, tuum cui sera tulisti?"
            },
            {
                "verse": "Quisve tua cecidit verbere fultus ope?"
            },
            {
                "verse": "Nulla tuos unquam famulos oppressit egestas"
            },
            {
                "verse": "Improba; nemo, tuo munere dives, eget."
            },
            {
                "verse": "Thesaurum fortuna tuum contingere numquam"
            },
            {
                "verse": "Audet; predo rapax hunc violare nequit."
            },
            {
                "verse": "Omnia fert secum sapiens sua nilque relinquit"
            },
            {
                "verse": "Ab se, nec proprias ni sibi credit opes."
            },
            {
                "verse": "Corpora dilacerant, invadunt rura tyramni:"
            },
            {
                "verse": "At numquam probitas hostica preda fuit."
            },
            {
                "verse": "Libera que nulli rapitur possessio virtus"
            },
            {
                "verse": "Nullaque cum mundi federa rebus habens."
            },
            {
                "verse": "Has subitus turbo varias dispergit in oras,"
            },
            {
                "verse": "Flamina set stabilis despicit illa manens."
            },
            {
                "verse": "Fortuitis probitas e celis eminet orta,"
            },
            {
                "verse": "Humanos casus imperiosa terens."
            },
            {
                "verse": "Hec nudo contenta viro suspirat in altum"
            },
            {
                "verse": "Externasque suis dives abhorret opes."
            },
            {
                "verse": "Non qui plura simul coniungit rura locuples:"
            },
            {
                "verse": "Divicias veras, qui minus optat, habet."
            },
            {
                "verse": "Efficit erumnis lassos hec sola beatos;"
            },
            {
                "verse": "Falsaque succidens gaudia, vera parit."
            },
            {
                "verse": "Mens bona meroris numquam letalia sentit"
            },
            {
                "verse": "Vulnera, nec grandi pondere pressa ruit:"
            },
            {
                "verse": "Gaudia vera fluunt proprio de pectore, vane"
            },
            {
                "verse": "Ubera leticie non aliena capit."
            },
            {
                "verse": "Non querit siciens externi gurgitis undam"
            },
            {
                "verse": "Cui fons interior pocula vera parat,"
            },
            {
                "verse": "Fercula non falso iustis respersa sapore,"
            },
            {
                "verse": "Non nisi ieiunis moribus apta paras."
            },
            {
                "verse": "Non hec sordenti vana dulcedine dantur,"
            },
            {
                "verse": "Deliciis saturi guttura cuius olent."
            },
            {
                "verse": "Usque tuas gustans, peregrinas respuit escas,"
            },
            {
                "verse": "Quas siquidem veluti blanda venena putat."
            },
            {
                "verse": "Dux hominum, virtus invicta, aurigaque prudens,"
            },
            {
                "verse": "Crimina lima secans, normaque iusta piis!"
            },
            {
                "verse": "Fluctibus in mediis semper tutissima transis:"
            },
            {
                "verse": "Tu constans nullo turbine pulsa cadis."
            },
            {
                "verse": "Iugiter aggrederis grandes infessa labores,"
            },
            {
                "verse": "Nec crebros ictus inviolata times."
            },
            {
                "verse": "Inspicis assidua fines indagine rerum"
            },
            {
                "verse": "Ut mala submoveas, utiliora petens."
            },
            {
                "verse": "Tu, duce consilio, claros procedis ad actus;"
            },
            {
                "verse": "Ad mala tu numquam precipitata ruis."
            },
            {
                "verse": "Blandimenta tuo freno severa coherces;"
            },
            {
                "verse": "Non animos vanis luxuriare sinis."
            },
            {
                "verse": "Quos non tormentis diris fregere tyramni,"
            },
            {
                "verse": "Mollicies quociens flexit ad ima viros?"
            },
            {
                "verse": "Sunt igitur peramanda tui pia vincla rigoris"
            },
            {
                "verse": "Que quoque perpetue dona salutis habent."
            },
            {
                "verse": "Nata aliis, oblita tui magis altera curas"
            },
            {
                "verse": "Commoda tuque minus propria damna times."
            },
            {
                "verse": "Premia pro meritis tu digni reddis honoris,"
            },
            {
                "verse": "Das nomen famulis perpetuumque tuis."
            },
            {
                "verse": "Cetera mors perdens hominis delere probati,"
            },
            {
                "verse": "Claudere vel tumulis nomina clara nequit."
            },
            {
                "verse": "Et tua fraude carent commercia: namque laboris"
            },
            {
                "verse": "Pro precio largas ipsa refundis opes."
            },
            {
                "verse": "Cor petis atque petit te cor: translatio felix"
            },
            {
                "verse": "Iuris in alterutrum, fructus utrimque bonus."
            },
            {
                "verse": "Cui comes efficeris, felix, cui munera confers,"
            },
            {
                "verse": "Quem tua, quam mundi, tutius arma tegunt."
            },
            {
                "verse": "Nam tunc bella silent, cessat pugneque tumultus;"
            },
            {
                "verse": "Omnis et infamis passio victa iacet."
            },
            {
                "verse": "Iam non ira furit nec solvitur egra cupido,"
            },
            {
                "verse": "Quas tibi subiectas lex racionis habet."
            },
            {
                "verse": "Infelice michi siquidem racionis aberrat"
            },
            {
                "verse": "Tramite, cum motus dirigat ordo suos."
            },
            {
                "verse": "Sensibilem lustrat racio lustrata nitore"
            },
            {
                "verse": "Mentis et hec luce irradiata poli."
            },
            {
                "verse": "Magna tuis donas sudanti premia iussis,"
            },
            {
                "verse": "Qui bona felicis contigit alta petens."
            },
            {
                "verse": "Ocia, parta piis longi certaminis usu"
            },
            {
                "verse": "Ingeniis, finis sunt preciosa tui."
            },
            {
                "verse": "Est tibi sufficiens quem mentis ducis in arcem,"
            },
            {
                "verse": "Visit ut occulti mira fluenta boni."
            },
            {
                "verse": "Grata deo, speculans acies altissima rerum,"
            },
            {
                "verse": "In se supremi luminis instar habens,"
            },
            {
                "verse": "Spirituum consors, radio perfunditur alto,"
            },
            {
                "verse": "Summi contingens intima sacra boni;"
            },
            {
                "verse": "Infima despiciens, perquirit mistica, cuius"
            },
            {
                "verse": "Lux, iucunda nimis, continuata micat:"
            },
            {
                "verse": "Eius enim fulgor numquam velatur amictu"
            },
            {
                "verse": "Tetro, que radiis funditur usque novis."
            },
            {
                "verse": "Hec haustu fructus infesso carpit amenos,"
            },
            {
                "verse": "Rore quidem subiens culmina plena sacro;"
            },
            {
                "verse": "Factaque nobilior iam tunc cognata thearce est,"
            },
            {
                "verse": "Ad quam precipue cura superna viget."
            },
            {
                "verse": "Perficiens hominis mentem, quam vita beata!"
            },
            {
                "verse": "Felix fons veri lucidus inde fluens."
            },
            {
                "verse": "Felix tantorum congestio pulcra bonorum!"
            },
            {
                "verse": "Felix multimodi meta quieta mali!"
            },
            {
                "verse": "Felix hec hominum perfectio cuique cupita,"
            },
            {
                "verse": "Ad quam nullus habet ni studiosus iter!"
            },
            {
                "verse": "Felix eterne confinis mansio vite,"
            },
            {
                "verse": "Que supra legem temporis alta manet!"
            },
            {
                "verse": "Plenior hec siquidem mercedis imago future,"
            },
            {
                "verse": "Que fidei est meritis danda corona piis."
            },
            {
                "verse": "Hec quoque sanctorum sorti vicinior umbra,"
            },
            {
                "verse": "Que, carnis posita non nisi mole, datur."
            },
            {
                "verse": "Non hec terrestris vanarum copia rerum,"
            },
            {
                "verse": "Que faciunt dominum semper egere suum."
            },
            {
                "verse": "Non est ista quidem Epicuri feda voluptas,"
            },
            {
                "verse": "Que non felicem, set pecus esse facit."
            },
            {
                "verse": "Non est Herilli vel sola scientia rerum,"
            },
            {
                "verse": "Que nullum proprio fine locare potest."
            },
            {
                "verse": "Hieronymi non est aut hec absentia pene,"
            },
            {
                "verse": "Quam finem vite credidit esse bone."
            },
            {
                "verse": "Non honor hec Stoyci, non Zenonis honestas,"
            },
            {
                "verse": "Ipsum qui finem retulit esse viam."
            },
            {
                "verse": "Sensilibus semota nec ista Platonis idea,"
            },
            {
                "verse": "Quam commune tulit omnibus esse bonum."
            },
            {
                "verse": "Supreme virtutis opus perfectius est hec,"
            },
            {
                "verse": "Lumen sublimis cognitionis habens:"
            },
            {
                "verse": "Philosophi siquidem decus hec et clarior actus,"
            },
            {
                "verse": "Eximie studii nobilis hec et opes."
            },
            {
                "verse": "Tocius hec operis moralis terminus extat"
            },
            {
                "verse": "Et fructus, nullis percipienda malis:"
            },
            {
                "verse": "Non valet ad culmen quisquam conscendere tanti,"
            },
            {
                "verse": "Virtutum turba ni preeunte, boni,"
            },
            {
                "verse": "Noxia graminibus purgent que corda nocivis,"
            },
            {
                "verse": "Fructibus ut fiant seminis apta novi."
            },
            {
                "verse": "Hec de felici nostra est sententia fine;"
            },
            {
                "verse": "Hanc et Aristotelem nos docuisse liquet."
            },
            {
                "verse": "Ulterius tamen est cultoribus agnita solis"
            },
            {
                "verse": "Nobilior fidei vita beata sacre:"
            },
            {
                "verse": "Ethereo latet hec abscondita principe rerum;"
            },
            {
                "verse": "Non nisi divinus continet hancque sinus."
            },
            {
                "verse": "Hancque tue magne nequeunt attingere vires,"
            },
            {
                "verse": "Tollit ad hanc mentes gracia sola pias;"
            },
            {
                "verse": "Tollit ad hanc munus descendens celitus, ad quam"
            },
            {
                "verse": "Dirigit alma fides, spes levat, unit amor:"
            },
            {
                "verse": "Celestera vitam celestia munera donant,"
            },
            {
                "verse": "Carpere quam proprio nemo labore potest."
            },
            {
                "verse": "Mens, sensu divina tenens invisa suoque"
            },
            {
                "verse": "Herens splendori, credita sacra rapit;"
            },
            {
                "verse": "Ardua que sperans celo suspensa, caducis"
            },
            {
                "verse": "Spretis, ad superas sedula tendit opes."
            },
            {
                "verse": "In divos rapitur divo succensa calore"
            },
            {
                "verse": "Ipsa sinus, cuius est super astra locus."
            },
            {
                "verse": "Alta situ, fecunda bonis, habitatio felix,"
            },
            {
                "verse": "Ierusalem, cuius menia pulchra nimis!"
            },
            {
                "verse": "Inter et ipsius cives convictus amenus,"
            },
            {
                "verse": "In quibus eterni fulget imago boni."
            },
            {
                "verse": "Inclita celicolas possessio dives in omnes,"
            },
            {
                "verse": "Que minui multis participata nequit,"
            },
            {
                "verse": "Est ibi divini diffusio mira saporis,"
            },
            {
                "verse": "Inde quidem lactis, mellis et unda fluit."
            },
            {
                "verse": "Invia tartareis o mansio tuta ministris"
            },
            {
                "verse": "Ac eterna quies nulla pericla timens!"
            },
            {
                "verse": "Alme tuos Genitor digno dotabis honore"
            },
            {
                "verse": "Tunc iamulos, iustis regia serta dabis."
            },
            {
                "verse": "Nate Dei, speculum nitidum, tum cuncta docebis:"
            },
            {
                "verse": "Nunc liber implicitus, tunc reseratus eris."
            },
            {
                "verse": "Tunc sacer electis radius Deitatis alumnis,"
            },
            {
                "verse": "Tunc quoque iucunda pectora luce replens."
            },
            {
                "verse": "Spiritus alme Deus, tunc tu pietatis abundans"
            },
            {
                "verse": "Rivus perficiens munere corda tuo."
            },
            {
                "verse": "Tu divinus amor tunc transformabis amantes;"
            },
            {
                "verse": "In te tunc aliquis nesciet esse sui."
            },
            {
                "verse": "O Deus omnipotens, tu solus in omnibus extans,"
            },
            {
                "verse": "Civibus electis omnia solus eris."
            },
            {
                "verse": "Inde Minerva suam seriem protendit, alumnos"
            },
            {
                "verse": "Edoctura rudes dextra silere iubet;"
            },
            {
                "verse": "Principiumque sue sumens rationis ab alto"
            },
            {
                "verse": "Ac tradens cure dogma peremnis, ait:"
            },
            {
                "verse": "\"O quis iudicii capiet secreta superni?"
            },
            {
                "verse": "Non est terrigenis hoc bene nosse datum."
            },
            {
                "verse": "Non viciis, luteo, fidei nec luce carenti:"
            },
            {
                "verse": "Nescit ad hoc vulgus scandere mentis hebes."
            },
            {
                "verse": "Inspicit hec, cuius mentis caligo dehiscit,"
            },
            {
                "verse": "Mistica, qui supera luce repletus adest."
            },
            {
                "verse": "Causa quidem presens dudum est discussa peritis,"
            },
            {
                "verse": "Questio nota satis, non dubitata parum:"
            },
            {
                "verse": "Tam varios rerum cursus vis si qua cohercet,"
            },
            {
                "verse": "Impigra philosophis querere cura fuit."
            },
            {
                "verse": "Hanc nichil antiqui sapientes esse putarunt"
            },
            {
                "verse": "Omnia fortuito qui docuere regi."
            },
            {
                "verse": "At curare Deum summam, non singula rerum,"
            },
            {
                "verse": "Que magis instructa est altera secta docet:"
            },
            {
                "verse": "Usque, ferunt, supero est solercia cardine solum"
            },
            {
                "verse": "Celestis, sine qua vilia queque cadunt."
            },
            {
                "verse": "Omnibus his homines adiunxit tercia tantum,"
            },
            {
                "verse": "Edocuit diva quos ratione regi;"
            },
            {
                "verse": "Bruta set excludens ac inferiora caduca,"
            },
            {
                "verse": "Iudicat hec studio non fore digna Dei."
            },
            {
                "verse": "Quarta sub equali bona seu mala cuncta locavit"
            },
            {
                "verse": "Cura, principium fingere pulsa duplex,"
            },
            {
                "verse": "Ut bona principium bonitatis sola gubernet"
            },
            {
                "verse": "Primaque ficta mali perpera causa regat."
            },
            {
                "verse": "Quinta, videns cure celestis fune ligata"
            },
            {
                "verse": "Omnia, non aliter posse venire putat:"
            },
            {
                "verse": "Nil quoque contingens nec libertate potiri"
            },
            {
                "verse": "Asserit arbitrium, non ad utrumque potens."
            },
            {
                "verse": "Sexta sub eterna ratione rigentia cura"
            },
            {
                "verse": "Brutaque constringit condicione pari:"
            },
            {
                "verse": "Supplicium brutis ac premia, sive reatum"
            },
            {
                "verse": "Provisum credens hecque necare nefas,"
            },
            {
                "verse": "Mentis inops hominum pecus hoc obtusaque sensu"
            },
            {
                "verse": "Et pecudum cedes par scelus esse tulit."
            },
            {
                "verse": "Infecere lares hi nostros dogmate falso"
            },
            {
                "verse": "Errorisque notas imposuere michi:"
            },
            {
                "verse": "Hos ego doctrine sincere lacte ducavi"
            },
            {
                "verse": "Edoctisque meis fel vomuere scholis."
            },
            {
                "verse": "Ast alios uber nostrum lactavit alumnos"
            },
            {
                "verse": "Qui numquam talamos deseruere meos:"
            },
            {
                "verse": "Imbibiti sanam meliori lacte refundunt"
            },
            {
                "verse": "Doctrinam: falsi est inviolata lue."
            },
            {
                "verse": "Cuncta ferunt subici supreme condita cure"
            },
            {
                "verse": "Cunctaque celesti sub dicione locant."
            },
            {
                "verse": "Diversoque modo sacri partita ducatus"
            },
            {
                "verse": "Dona putant, rerum nobilitate tenus:"
            },
            {
                "verse": "Actibus humanis siquidem provisa corona est,"
            },
            {
                "verse": "Pascua ruricolis bobus amena data."
            },
            {
                "verse": "Ad bona conspiciens ea diligit auctor et optat"
            },
            {
                "verse": "Usque sibi, supero ductaque fonte placent;"
            },
            {
                "verse": "Ordine set solum prescita nefanda recludit,"
            },
            {
                "verse": "Non intenta quidem fructificantque Deo."
            },
            {
                "verse": "Nam decor effulsit, punito criminis ausu,"
            },
            {
                "verse": "Iusticie mendam proxima culpa capit."
            },
            {
                "verse": "Fine suo numquam pars deficit altior orbis"
            },
            {
                "verse": "Quo pars inferior sepe carere solet;"
            },
            {
                "verse": "Dissimilem varia naturam lege gubernat:"
            },
            {
                "verse": "Illa manet stabilis, suscipit ista vices."
            },
            {
                "verse": "Movit at instructos etiam confusio quedam;"
            },
            {
                "verse": "Hinc malus erigitur qua cadit inde pius:"
            },
            {
                "verse": "Succedunt etenim felicia vota nefandis"
            },
            {
                "verse": "Nudaque vix crebro est vita relicta bonis."
            },
            {
                "verse": "Successusque caput leti sublime dederunt"
            },
            {
                "verse": "Illis, hi tristi pulvere sepe iacent."
            },
            {
                "verse": "Sepius et probitas rabie calcatur iniqua,"
            },
            {
                "verse": "Immerite cladis vulnera passa gemit."
            },
            {
                "verse": "Hoc secli vates, hoc obstupuere prophete;"
            },
            {
                "verse": "Eximio plebes hoc cecidere gradu;"
            },
            {
                "verse": "Ordinis hec recti perversio magna putata,"
            },
            {
                "verse": "Quondam fortune numina vana dedit."
            },
            {
                "verse": "Exlegem pariter casum deduxit in orbem,"
            },
            {
                "verse": "Causam qui propriam rebus inesse neget."
            },
            {
                "verse": "Hinc quoque nonnullis astrorum lege peritis"
            },
            {
                "verse": "Sidereis visum est motibus ima trahi."
            },
            {
                "verse": "Lumine celesti mens raro fungitur egra"
            },
            {
                "verse": "Et confusa putat, si qua videre nequit."
            },
            {
                "verse": "Preventus causa rerum est quarumlibet ortus,"
            },
            {
                "verse": "Sicut docta mei musa Platonis ait."
            },
            {
                "verse": "Nil igitur casu toto contingit in orbe,"
            },
            {
                "verse": "Causa si casu forsitan acta carent."
            },
            {
                "verse": "Multa tamen casu vulgaris opinio credit"
            },
            {
                "verse": "Facta, mei famuli quod ratione probant."
            },
            {
                "verse": "Quod sine contactu finis contingit in esse,"
            },
            {
                "verse": "Huius revera casus origo fuit:"
            },
            {
                "verse": "Fenora sic ad opus gradiens repetita reportat,"
            },
            {
                "verse": "Aurum sic reddunt fossa sepulcra latens."
            },
            {
                "verse": "Attamen in causam per se quodcumque recurrit"
            },
            {
                "verse": "Fortuitum, alterius munere sedis egens;"
            },
            {
                "verse": "Set magis ad causam primam se colligit unde"
            },
            {
                "verse": "Venit, qua casus nomine rite caret."
            },
            {
                "verse": "Nam ratione carent ad Primum cuncta relata"
            },
            {
                "verse": "Casus, qui fixo fine carere nequit."
            },
            {
                "verse": "Nature ingenium privatur sive voluntas"
            },
            {
                "verse": "Interdum effectu propositoque suo;"
            },
            {
                "verse": "Conditor ipse tamen natura celsior omni est,"
            },
            {
                "verse": "Affectus numquam cuius inanis erit:"
            },
            {
                "verse": "Non valet obtutus divus velamine falli,"
            },
            {
                "verse": "Provisum impediens nilque resistit ei."
            },
            {
                "verse": "Mens humana tamen nulla virtute coacta"
            },
            {
                "verse": "Flectitur, ad libitum libera currit opus:"
            },
            {
                "verse": "Non hanc astra trahunt nec diva scientia cogit,"
            },
            {
                "verse": "Ipsa sui domina est, imperat ipsa sibi."
            },
            {
                "verse": "Conveniunt animi libertas atque superna"
            },
            {
                "verse": "Fixa acies, miro federe iuncta simul."
            },
            {
                "verse": "Sermonis series pelagus cur tendit in altum?"
            },
            {
                "verse": "Hec veneranda forent, discucienda parum"
            },
            {
                "verse": "Denique nil fluitat, divina lege ligantur"
            },
            {
                "verse": "Omnia, quam casus non violare potest."
            },
            {
                "verse": "Est nec ab hoc animi libertas libera nexu,"
            },
            {
                "verse": "Non invita tamen queque cupita petit."
            },
            {
                "verse": "Huic nec consilium nec virtus ulla resistit:"
            },
            {
                "verse": "Presidet hec cunctis, huic quoque cuncta favent."
            },
            {
                "verse": "Provida de summa contemplans arce potestas,"
            },
            {
                "verse": "Intuitu penetrat queque caduca suo:"
            },
            {
                "verse": "Celesti vigilat cunctorum pectora cura,"
            },
            {
                "verse": "Cuius subsistunt singula fulta manu."
            },
            {
                "verse": "Iugiter ad proprios hec provehit omnia fines"
            },
            {
                "verse": "Hacve quieta suo singula fine manent."
            },
            {
                "verse": "Hec seriem rerum recto moderamine ducit:"
            },
            {
                "verse": "Numquam diva sinunt res fore lora vagas."
            },
            {
                "verse": "Nexibus occultis causarum cuncta cohercent;"
            },
            {
                "verse": "Lex stabilis firmo fune caduca ligat."
            },
            {
                "verse": "Nil et in anfractus ruptis secedit habenis,"
            },
            {
                "verse": "Ordine set sua vis provida queque ligat:"
            },
            {
                "verse": "Omnibus hec tribuit proprium diffusa vigorem,"
            },
            {
                "verse": "Ad se que reduci condita mole trahit."
            },
            {
                "verse": "Accipit inde gradum varium distantia rerum,"
            },
            {
                "verse": "Una sit ut reliqua nobilitate prior."
            },
            {
                "verse": "Debita partitur meritis hec dona modestis"
            },
            {
                "verse": "Discretoque iugo discola colla premit:"
            },
            {
                "verse": "Alternatque vices, nunc iustis damna ferendo,"
            },
            {
                "verse": "Munera nunc etiam vilia dando malis."
            },
            {
                "verse": "Cum Deus exstiterit nature conditor omnis"
            },
            {
                "verse": "Et pater, haud genitum negligit auctor opus:"
            },
            {
                "verse": "Gignitur in partu dilectio prolis amica,"
            },
            {
                "verse": "Anxia qua sobolis fit memor ipsa parens."
            },
            {
                "verse": "Artis opus fabre prodit dulcedine quadam"
            },
            {
                "verse": "Mente faber, iugi qua fabrefacta fovet:"
            },
            {
                "verse": "Carmen amore suum vates amplectitur, evo"
            },
            {
                "verse": "Ne pereat, proprium tradere dogma studens."
            },
            {
                "verse": "Sic orbem retinens divina potencia totum,"
            },
            {
                "verse": "Non prius hunc fecit moxque retraxit opem:"
            },
            {
                "verse": "Non sinit exhibita specie producta carere"
            },
            {
                "verse": "Quinve suum foveat plasma vacare nequit."
            },
            {
                "verse": "Non loca decurrit, nec sola locata relinquit:"
            },
            {
                "verse": "Nam base semota fabrica tota ruit."
            },
            {
                "verse": "Omnibus hec presens, hec omnibus intima rebus,"
            },
            {
                "verse": "Cuncta potens stabilit, que stabilita regit;"
            },
            {
                "verse": "Arte quidem mira produxit Conditor orbem,"
            },
            {
                "verse": "Arte quidem mira dirigit orbis opus."
            },
            {
                "verse": "Nil sine consilii productum lumine summi"
            },
            {
                "verse": "Perpetuaque Sator facta gubernat ope:"
            },
            {
                "verse": "Arbitrio recte racionis prodiit ordo"
            },
            {
                "verse": "Rerum seu sacra machina mente latens\"."
            },
            {
                "verse": "Hec ubi disseruit, paulisper substitit alma,"
            },
            {
                "verse": "Desiit hicque suum texere dogma silens;"
            },
            {
                "verse": "Pabula succiso que dum sermone retraxit,"
            },
            {
                "verse": "Est nova doctrine sollicitata fames."
            },
            {
                "verse": "Lumina mox placidi subvexit in ethera vultus"
            },
            {
                "verse": "Sicque Deo tandem facta Minerva tulit."
            },
            {
                "verse": "\"Iam libet, Altitonans, orbis describere molem"
            },
            {
                "verse": "Paucaque virtutis mira referre tue."
            },
            {
                "verse": "Hec etenim norunt speculata fovere gementes;"
            },
            {
                "verse": "His intenta minus saucia corda dolent."
            },
            {
                "verse": "Doctior hec etiam fit mens ingressa profunda"
            },
            {
                "verse": "Doctrineque vacans munera bina refert;"
            },
            {
                "verse": "Hec inspecta docent fore cure queque superna"
            },
            {
                "verse": "Subdita, precipiti nullaque sorte geri."
            },
            {
                "verse": "Mortales igitur mirentur, Conditor alme,"
            },
            {
                "verse": "Artis opus, mira quod ratione nitet."
            },
            {
                "verse": "Ethera sublimem celatum sidere tendis,"
            },
            {
                "verse": "Ambiat ut superas exsul habere domos;"
            },
            {
                "verse": "Institor ut dives, tua sic commercia pandis,"
            },
            {
                "verse": "Suspiciens veras ut petat emptor opes."
            },
            {
                "verse": "Sidera tu rapido cursu deducis in orbem,"
            },
            {
                "verse": "Hec eadem certo singula calle regens;"
            },
            {
                "verse": "Consonat armonici concors discordia motus,"
            },
            {
                "verse": "Altius in solium dum rapis astra tuum."
            },
            {
                "verse": "Non dubia superos numeras racione recursus."
            },
            {
                "verse": "Nam subicis certis motibus astra suis."
            },
            {
                "verse": "Tempore ter deno gressu Saturnus inerti"
            },
            {
                "verse": "Lustrat bis seno seiuga clara Iovis;"
            },
            {
                "verse": "Sic tua bimatu diu rutilantia Martis"
            },
            {
                "verse": "Iugiter, Astripotens, innovat ora manus."
            },
            {
                "verse": "Te duce, perficiunt annali grande labore"
            },
            {
                "verse": "Ethon, Pyroys, Lampus, Eous iter;"
            },
            {
                "verse": "Hocque Venus spacio longos festina meatus"
            },
            {
                "verse": "Percurrit, cursor Mercuriusque celer,"
            },
            {
                "verse": "Mense quidem renovas lunaria cornua, motus"
            },
            {
                "verse": "Principiumque sui biga rotata petit."
            },
            {
                "verse": "Terque duodenis circumfers millibus annis"
            },
            {
                "verse": "Sublimis spacio sidera fixa poli;"
            },
            {
                "verse": "At tamen ipsa tua latum virtute diurno"
            },
            {
                "verse": "Tempore circumdat spera rotunda solum."
            },
            {
                "verse": "Diffundis secreta tue virtutis in astra,"
            },
            {
                "verse": "Sicque tibi melius quam sibi fata damus:"
            },
            {
                "verse": "Ex te signa queunt seu motus sive figure"
            },
            {
                "verse": "Sive situs stellas fortificare vagas;"
            },
            {
                "verse": "At non iura tamen stellarum magna potestas"
            },
            {
                "verse": "Nature cogit, non animisque iubet."
            },
            {
                "verse": "Unde Senis virtus alvo que clausa parentum"
            },
            {
                "verse": "Contactu ledit membra tenella suo:"
            },
            {
                "verse": "Pallet enim facies multi presaga doloris,"
            },
            {
                "verse": "Partibus est cuius pestis amara gelu;"
            },
            {
                "verse": "Hunc soboli compassa sue natura veretur,"
            },
            {
                "verse": "Omnis cui gelida est tradita zona Seni."
            },
            {
                "verse": "Unde Iovis placidi facies perfusa colore"
            },
            {
                "verse": "Claro terrigenis omnia leta parit;"
            },
            {
                "verse": "Obvius est ire Martis reprimitque parentis"
            },
            {
                "verse": "Seviciam lustrans absidis alta sue:"
            },
            {
                "verse": "Gaudia fert pacis, compescit prelia, fetus"
            },
            {
                "verse": "Ipsius humor alit vivificusque calor."
            },
            {
                "verse": "Undeque flammigeri vel tanta potentia Martis,"
            },
            {
                "verse": "Qui solet afflatu bella movere ducum,"
            },
            {
                "verse": "Exagitat ventos, emittit fulmina terre;"
            },
            {
                "verse": "Igneus ipse color signa furoris habet:"
            },
            {
                "verse": "Principibus tristes solet hic efflare cometes,"
            },
            {
                "verse": "Humida ni lacrimis Cinthia placet eum."
            },
            {
                "verse": "Undeque tantarum fecundat semina rerum,"
            },
            {
                "verse": "Gradivum moderans, Solis amica Venus:"
            },
            {
                "verse": "Dives luce micat, prebet fomentaque rebus"
            },
            {
                "verse": "Ipsius ammixtus humiditate calor;"
            },
            {
                "verse": "Previa festinum Phebi prenunciat ortum,"
            },
            {
                "verse": "Undis submersum prosequiturque comes."
            },
            {
                "verse": "Proximus unde Canis radiis Cillenius undas"
            },
            {
                "verse": "Nili Titanis solvit in arva comes;"
            },
            {
                "verse": "Littora non repetunt, nocti nisi iuncta diei"
            },
            {
                "verse": "Pars fuerit, Libre sole petente sinum:"
            },
            {
                "verse": "Ipse genus miscet, voces formatque disertas,"
            },
            {
                "verse": "Deserit anfractus rectius eius iter."
            },
            {
                "verse": "Unde decor noctis Phebe rorisque ministra"
            },
            {
                "verse": "Imperat equoreis emula Solis aquis:"
            },
            {
                "verse": "Fluxibus alternis eius spiramina miscent"
            },
            {
                "verse": "Equora; vim corpus percipit omne suam."
            },
            {
                "verse": "Auget aquas ortu, quas et deflexa reducit;"
            },
            {
                "verse": "Dat reliquis proprias mobilis ipsa vices:"
            },
            {
                "verse": "Humoris fecunda parens rigat ossa medullis,"
            },
            {
                "verse": "In se plena quidem cetera plena facit."
            },
            {
                "verse": "Exesamque sue sic lucis munere Phebem"
            },
            {
                "verse": "Cuncta dolent, cuius damna repente luunt;"
            },
            {
                "verse": "Unde novo rutilans predicit Cinthia ventos"
            },
            {
                "verse": "Ortu, quod species indicat ipsa rubens:"
            },
            {
                "verse": "Corniculo summo pallens prenunciat imbres,"
            },
            {
                "verse": "Mensis nimbosum principiumque docet;"
            },
            {
                "verse": "Hec eadem medio cornu si forte nigrescat,"
            },
            {
                "verse": "Tunc quoque Pansilenos tempora clara dabit."
            },
            {
                "verse": "Lucis privatur soli vicina decore,"
            },
            {
                "verse": "Cuius in opposito lumine plena micat;"
            },
            {
                "verse": "Fonte magis quanto resilit splendoris ab ipso,"
            },
            {
                "verse": "Lucis damna sue tam minus ipsa timet;"
            },
            {
                "verse": "Etatisque sue circa primordia temptat"
            },
            {
                "verse": "Claudere Titanis lumina lata sinu."
            },
            {
                "verse": "Lumine dotat eam Phebus; parat ipsa rapinam"
            },
            {
                "verse": "In coitu medio Cinthia calle means;"
            },
            {
                "verse": "Nudat at hanc tellus Phebeo munere, rectum"
            },
            {
                "verse": "Solis in opposito si sita pergat iter."
            },
            {
                "verse": "Unde pater rerum Titan et fulgor Olimpi,"
            },
            {
                "verse": "Natureque vigor sidereusque decor,"
            },
            {
                "verse": "Infima vivificat, lucem communicat astris;"
            },
            {
                "verse": "Hic oculus mundi, regula certa poli:"
            },
            {
                "verse": "Ipse planetarum dominus nunc stare meantes,"
            },
            {
                "verse": "Nunc etiam tardos accelerare iubet."
            },
            {
                "verse": "Tramite signiferi medioque preambulat orbis;"
            },
            {
                "verse": "Deserit ambages circuitusque vagos."
            },
            {
                "verse": "Quadriiugos medio ducit ne frigora ledant"
            },
            {
                "verse": "Aut quoque Phetontis concremet error humum."
            },
            {
                "verse": "Hic ubi ab equoreo conscendit littore, nubes"
            },
            {
                "verse": "Pestiferas radiis pellit ab orbe suis;"
            },
            {
                "verse": "Tunc etiam vires Titan animalibus auget"
            },
            {
                "verse": "Cuius descensu debilitata manent."
            },
            {
                "verse": "Hic ortu sub nube rubens pronunciat imbres,"
            },
            {
                "verse": "Cui si pallor inest, turbinis actor erit;"
            },
            {
                "verse": "Si fulgens medio radios emittat ad austrum,"
            },
            {
                "verse": "Humida tempestas flamine mixta cadet;"
            },
            {
                "verse": "Si pallens Titan in nubes occidat atras,"
            },
            {
                "verse": "Signat quod ventus tum borealis erit."
            },
            {
                "verse": "Vique tua gelidas Aries transmittit in oras"
            },
            {
                "verse": "Arcturi nitidos lumine solis equos;"
            },
            {
                "verse": "Ascendens roseo curru qui culmina Cancri,"
            },
            {
                "verse": "Florigeros aperit, flante calore, sinus;"
            },
            {
                "verse": "Imaque mox repetens messes coquit ignibus ustas"
            },
            {
                "verse": "Et sucos acidos dulcia vina facit."
            },
            {
                "verse": "Mittit ad australes susceptam Libra quadrigam,"
            },
            {
                "verse": "Immenso recipis quam, Capricorne, gelu."
            },
            {
                "verse": "Imbreque fecundo conscendens inde regyrat"
            },
            {
                "verse": "Ad Pecus et propera sedulitate redit."
            },
            {
                "verse": "Tempora temporibus succedunt, tedia vite"
            },
            {
                "verse": "Ut minuant vicibus sic variata suis;"
            },
            {
                "verse": "Optime cumque iubes, Opifex, consurgit ab imis"
            },
            {
                "verse": "Aurore facies plena decore rubens."
            },
            {
                "verse": "Tempora seiungens tenebras hec pellit ab orbe,"
            },
            {
                "verse": "Nunciat et Phebi munera grata prior."
            },
            {
                "verse": "Hac qua parte poli vicina minutaque Phebus"
            },
            {
                "verse": "Candentem gyrum respicit astra paras;"
            },
            {
                "verse": "Est et stelliferi pars orbis densior illa,"
            },
            {
                "verse": "Hoc adeo melius lumina sparsa tenet."
            },
            {
                "verse": "Vana fides que falsa docet, pars sole quod usta"
            },
            {
                "verse": "Talia non paciens candeat illa poli:"
            },
            {
                "verse": "Sive quod astrorum medio concurrat et ignis"
            },
            {
                "verse": "Lumen cum lucis spera sit ignis inops;"
            },
            {
                "verse": "Aut quod circumstans sit lumen semita candens,"
            },
            {
                "verse": "Partem quam celi lumina solis icunt."
            },
            {
                "verse": "Hoc quoque si verum, Phebi labente quadriga,"
            },
            {
                "verse": "Lacteus instabilis circulis orbis erit;"
            },
            {
                "verse": "Cui tamen est unus tenor, a Chirone regyrat"
            },
            {
                "verse": "In geminos tendens versus utrumque polum."
            },
            {
                "verse": "Sic et ab aereo non hic humore reflexum"
            },
            {
                "verse": "Lumen continue mobile trames erit."
            },
            {
                "verse": "Axe polos figit set cedit inanibus alter,"
            },
            {
                "verse": "Vertice stans nautis preparat alter iter."
            },
            {
                "verse": "Unde procellosus turbo, cum scanderit Arctus,"
            },
            {
                "verse": "Proximus hanc prohibet longius ire polus."
            },
            {
                "verse": "Iussus et Arctophilax numquam glaciale relinquit"
            },
            {
                "verse": "Plaustrum, circuitus explet et ipse breves."
            },
            {
                "verse": "Iste quidem plaustri custos dictusque Bootes:"
            },
            {
                "verse": "Hec etenim bobus proxima stella micat."
            },
            {
                "verse": "Ipse duodenis signum est spectabile stellis;"
            },
            {
                "verse": "Huius et Arcturum ventre micare ferunt."
            },
            {
                "verse": "Iussaque Phenices nautas Cynosura reducit,"
            },
            {
                "verse": "Visere non alias ambitiosa plagas;"
            },
            {
                "verse": "Nam vicina polo parvi contenta laboris"
            },
            {
                "verse": "Non iter a stabili distrahit axe suum."
            },
            {
                "verse": "Ensifer unde docet nautas hibernus Orion;"
            },
            {
                "verse": "Post se venator pertrahit ipse canem:"
            },
            {
                "verse": "Qualiter exagitat ventis mare, densat in nubes"
            },
            {
                "verse": "Aera, consurgens grandine ledit humum;"
            },
            {
                "verse": "Emicat ante Bovis radio vestigia claro,"
            },
            {
                "verse": "At tempestatem lux tenebrata notat:"
            },
            {
                "verse": "Lucidiorque suis rutilans cum splendet in armis,"
            },
            {
                "verse": "Tempora tunc letus leta futura refert."
            },
            {
                "verse": "Cum placet, et Pleias consurgit tempore verno"
            },
            {
                "verse": "Hibernoque cadit, tempus utrumque docens:"
            },
            {
                "verse": "Ante Bovis genua hec radios Atlantis adustos"
            },
            {
                "verse": "Roribus ac grato mitigat imbre madens:"
            },
            {
                "verse": "Ut roseus Phebum maius suscepit, equorum"
            },
            {
                "verse": "Strata sub igniferis raptibus atque iacet."
            },
            {
                "verse": "Fronte Bovis profers Hyades, que lumina pandunt,"
            },
            {
                "verse": "Cum capit a tetra tempora nocte dies:"
            },
            {
                "verse": "Orte namque madent et fruges imbribus augent,"
            },
            {
                "verse": "Impulsuque Senis flamina dira ferunt."
            },
            {
                "verse": "Quisve iubet, fervens ut Syrius exserat ignes"
            },
            {
                "verse": "Estivis medio mensibus orbe rubens?"
            },
            {
                "verse": "Sique suo fuerit Solis collega meatu,"
            },
            {
                "verse": "Duplo tunc tellus usta calore gemit\"."
            },
            {
                "verse": "Ut sublime polum descripsit dogma Sophie,"
            },
            {
                "verse": "Orbis ad inferius postmodo tendit opus."
            },
            {
                "verse": "Principium rerum carpit sermonis adorsi"
            },
            {
                "verse": "Principium verax sicque magistra docet:"
            },
            {
                "verse": "\"Ingenito non illa suo primeva decore"
            },
            {
                "verse": "Materies caruit, nomine dicta Chaos."
            },
            {
                "verse": "Prodiit illa vetus variis concretio formis;"
            },
            {
                "verse": "Molem discerpunt nullaque bella rudem."
            },
            {
                "verse": "Non elementa globo pugnant congesta vetusto;"
            },
            {
                "verse": "Munera pacifice set pociora manent."
            },
            {
                "verse": "Nescia misceri pariter pacata morantur:"
            },
            {
                "verse": "Non est his ortu vis genitiva novo;"
            },
            {
                "verse": "Congeries informis adhuc confusaque moles,"
            },
            {
                "verse": "Postremis formis dum sua membra carent."
            },
            {
                "verse": "Hec primis induta suis speciebus anhela"
            },
            {
                "verse": "Imperfecta manent nec generare queunt."
            },
            {
                "verse": "Vana fides perfecta ferens elementa fuisse"
            },
            {
                "verse": "Mixtaque continue murmure litis agi,"
            },
            {
                "verse": "Ingenitos ortuque suo sensisse tumultus"
            },
            {
                "verse": "Ipsa prius, iussu moxque dirempta Dei."
            },
            {
                "verse": "Hanc prius e divo produxit pectore molem"
            },
            {
                "verse": "Divus primeva condicione Sator;"
            },
            {
                "verse": "Postmodo frigoribus pariter subiecta calori,"
            },
            {
                "verse": "Humida per partes siccaque facta suas:"
            },
            {
                "verse": "In varios divulsa situs manet illa deorsum;"
            },
            {
                "verse": "Hec pars summa petit pars mediumque tenet."
            },
            {
                "verse": "Protinus ad partus eius contendit origo"
            },
            {
                "verse": "Seminibusque novis viscera plena tument:"
            },
            {
                "verse": "Inde globus mundi, rerum difformis imago,"
            },
            {
                "verse": "Omne creature profluit inde genus."
            },
            {
                "verse": "Ipse tribus digitis appendis pondera terre,"
            },
            {
                "verse": "Alternis numeris hec elementa ligans:"
            },
            {
                "verse": "Aer aquis flammas, hec terre nectit at unda;"
            },
            {
                "verse": "Sicque manent pariter dissona iuncta simul."
            },
            {
                "verse": "Stans obtusa gravis tellus contraria flamme est,"
            },
            {
                "verse": "Distat ab hac solum mobilitate liquor;"
            },
            {
                "verse": "Estque magis flammis aer conformis, ab ipso"
            },
            {
                "verse": "Dissidet ulterius qui levitate solo."
            },
            {
                "verse": "His nosti mediis, his ultima nexibus orbis,"
            },
            {
                "verse": "Optime tu solus iungere membra faber."
            },
            {
                "verse": "At fuit ethereos ignes subnectere celo"
            },
            {
                "verse": "Cura tibi, fieret ne rogus ignis homo;"
            },
            {
                "verse": "Hec regio caros producere nescia fetus,"
            },
            {
                "verse": "Nulla refert orbi munera prolis inops."
            },
            {
                "verse": "Aera sub flammis atris suspendis ut obex"
            },
            {
                "verse": "Ferventi restet humida zona plage;"
            },
            {
                "verse": "Diversosque tuo nutu sursum ima vapores"
            },
            {
                "verse": "Emittunt nubes, aera sicque replent."
            },
            {
                "verse": "Nunc strepit ethereus fulgor, nunc cauda cometis"
            },
            {
                "verse": "Emicat et reges tristia fata pavent:"
            },
            {
                "verse": "Equora concuciunt nunc venti grandoque messes,"
            },
            {
                "verse": "Nuncque levis roris funditur imber humo."
            },
            {
                "verse": "Aereo siccos fumos quis congerit estu,"
            },
            {
                "verse": "Fervida ut igniferas fundat ab arce comas?"
            },
            {
                "verse": "Namque faces latas nunc hastas mittis ab alto"
            },
            {
                "verse": "Tristeque nunc omen sideris instar habes."
            },
            {
                "verse": "Nuncque columna cadit, nunc candidus emicat Assub,"
            },
            {
                "verse": "Lumine qui geminus nunc quoque stella manet."
            },
            {
                "verse": "Iugiter humores gelidam quis tollit ad oram"
            },
            {
                "verse": "Aeris ut nubes fabricet inde leves?"
            },
            {
                "verse": "Mitigat igniferos radios fecundaque nimbi"
            },
            {
                "verse": "Ipsa parens pariter grandinis atque nivis."
            },
            {
                "verse": "Quem si forte iubes media consistere zona,"
            },
            {
                "verse": "Humor nix borea flante fit alba gelu;"
            },
            {
                "verse": "Qui si Phebeo mixtus fervore calescat,"
            },
            {
                "verse": "Frigore compresso frigida grando cadet."
            },
            {
                "verse": "Grandinis ex fumo genitos in nubibus altis,"
            },
            {
                "verse": "Ex gelida lapides tunc regione iacis,"
            },
            {
                "verse": "Cum loca perlustrat rutilus borealia Titan,"
            },
            {
                "verse": "Constringit sparsus frigora nube calor;"
            },
            {
                "verse": "Qui quoque si tantum medie conscendant ad oram"
            },
            {
                "verse": "Zone, versus humum funditur imber agris:"
            },
            {
                "verse": "Auster enim fervens si tunc spiramina mittat,"
            },
            {
                "verse": "Nimbus erit, nullo preripiente gelu."
            },
            {
                "verse": "Mitigat hic Phebum, sicce telluris hiatus"
            },
            {
                "verse": "Federat et cogit luxuriare solum."
            },
            {
                "verse": "Humor si modicus zone persistat in imo,"
            },
            {
                "verse": "Vere vel autumno lata pruina riget;"
            },
            {
                "verse": "At si forte celer modicus transcenderit infra"
            },
            {
                "verse": "Estum, consistens rore madescit humus."
            },
            {
                "verse": "Tempore das rorem nocturno, cuncta virere"
            },
            {
                "verse": "Qui radiis nitidi solis adusta facit;"
            },
            {
                "verse": "Quos quoque deseruit fetus infausta volucris,"
            },
            {
                "verse": "Nutrit: ros, Austro non nisi flante, venit."
            },
            {
                "verse": "Arcet serpentis descendens nocte venenum"
            },
            {
                "verse": "Quamque die faciet nocte nocere minus."
            },
            {
                "verse": "Igneus unde vapor, quem densus comprimit humor;"
            },
            {
                "verse": "Collisis scissa nube coruscat aquis."
            },
            {
                "verse": "Arboreos fetus lux hec corrumpit et orbi"
            },
            {
                "verse": "Ipsa timor toti tonitruique nota."
            },
            {
                "verse": "Inde premit frigus nubem, nubesque calorem,"
            },
            {
                "verse": "Ut sonitu nubes icta calore crepet:"
            },
            {
                "verse": "Sic etenim venti gravida de nube procellam"
            },
            {
                "verse": "Extrahis, unde sonus terribilisque fragor;"
            },
            {
                "verse": "Fructibus hic confert tonitrus pluvialis, at expers"
            },
            {
                "verse": "Fulguris aut subite lucis et imbris obest."
            },
            {
                "verse": "Materies ignita, magis si forte vaporis"
            },
            {
                "verse": "Terrestris veluti glutine mixta, madet:"
            },
            {
                "verse": "Exsilit igniti tamquam carbonis ad ima"
            },
            {
                "verse": "Resplendens gelida nubis ab arce calor;"
            },
            {
                "verse": "Concremat hicque cadens lucos, succendit et urbes"
            },
            {
                "verse": "Imbreque descendens cedere nescit aque."
            },
            {
                "verse": "Cogitur in lapidem, celi si forte vapori"
            },
            {
                "verse": "Udi viscosi copia maior inest:"
            },
            {
                "verse": "Terribilis iaculi, quod nubes excutit, ictus,"
            },
            {
                "verse": "Et ventus, pariter frigora multa loci."
            },
            {
                "verse": "Igne lapis genitus subito descendit ab alto,"
            },
            {
                "verse": "Impulsus scindit, concremat atque ferit;"
            },
            {
                "verse": "Vaseque confracto servat (res mira!) liquorem"
            },
            {
                "verse": "Et cedes eius stigmate sepe caret;"
            },
            {
                "verse": "Tela quidem iaculi viscosa linquitur ictu,"
            },
            {
                "verse": "Stat, ne labatur qua prohibente, liquor."
            },
            {
                "verse": "Certum nescit iter: nam spiritus obvius ipsi"
            },
            {
                "verse": "Et nubes motum divariare solent."
            },
            {
                "verse": "Nuncia Iunonis vestita coloribus Iris,"
            },
            {
                "verse": "Arcus unde sui cornua tensa gerit?"
            },
            {
                "verse": "A nobis adversa tenens convexa, supernum"
            },
            {
                "verse": "Terrigenis fedus pacis amica refert."
            },
            {
                "verse": "Colligit imbriferas sparsasque per aera nubes;"
            },
            {
                "verse": "Compressis nebulis, ne cadat unda vetat."
            },
            {
                "verse": "Ex humore rubor flammanti nunciat, ignem"
            },
            {
                "verse": "Exundans, quod non vincere possit aqua;"
            },
            {
                "verse": "Sic viror, ex aqueo procedens nempe vapore,"
            },
            {
                "verse": "Quod non omnino subiuget ignis aquam;"
            },
            {
                "verse": "Declivasque poli semper contraria Phebo"
            },
            {
                "verse": "Lustranti partes e regione micat:"
            },
            {
                "verse": "Orbis enim medium numquam splendere quadriga"
            },
            {
                "verse": "Iris solari circumeunte solet."
            },
            {
                "verse": "Australes exosa plagas noctisque tenebras,"
            },
            {
                "verse": "Ni fuerit Phebe lumine plena, fugit."
            },
            {
                "verse": "Quis nubes rorare facit pingitque colores"
            },
            {
                "verse": "Roribus ut triplex fugiat inde color?"
            },
            {
                "verse": "Nam suprema rubent arcus mediumque colore"
            },
            {
                "verse": "Est mixtum duplici concavitasque viret;"
            },
            {
                "verse": "Altior emittit roratio sicca ruborem,"
            },
            {
                "verse": "Humida proximior fusa virore nitet;"
            },
            {
                "verse": "Aere set gelido pallens albedo resultat"
            },
            {
                "verse": "Humentique simul mixtus utroque color."
            },
            {
                "verse": "Aera concuciens pelagus terramque, Creator,"
            },
            {
                "verse": "Quis iubet ut surgat siccus ad alta vapor?"
            },
            {
                "verse": "Aereo tactus solet hic educere ventos"
            },
            {
                "verse": "Frigore sicque suas Eolus auget opes."
            },
            {
                "verse": "Nunc pestem perflans Septentrio pellit ab Austro"
            },
            {
                "verse": "Ortam, qui gelido iussus ab axe venit."
            },
            {
                "verse": "Circius a dextris comes huic spiramina mittit,"
            },
            {
                "verse": "Frigoris et cuius grando nivesque genus."
            },
            {
                "verse": "A leva gelidis Aquilonem mittit ab oris,"
            },
            {
                "verse": "Cuspide qui nubes pellit ab orbe suo:"
            },
            {
                "verse": "Zonam directo pertransit calle nivalem"
            },
            {
                "verse": "Hic et ab ingenita frigiditate riget."
            },
            {
                "verse": "Ver premit ex glacie, solventi sole, vapores,"
            },
            {
                "verse": "Quos radius gelidi pellit ad antra poli;"
            },
            {
                "verse": "Turbat et autumnum, cum Phebus deserit Arcton,"
            },
            {
                "verse": "Virgineas oras egrediente rota."
            },
            {
                "verse": "De torrente vocas Austrum regione madentem,"
            },
            {
                "verse": "Afflatu cuius sicca madescit humus:"
            },
            {
                "verse": "Sub medio siquidem fervorem contrahit arcu"
            },
            {
                "verse": "Ut tellus imbres hoc resoluta paret;"
            },
            {
                "verse": "Involvens nebulas in se motumque reflectit"
            },
            {
                "verse": "Ut pressas nubes solvat ab imbre graves."
            },
            {
                "verse": "Spiritus huic dexter, pelagi qui concitat undas,"
            },
            {
                "verse": "A leva residet temperiesque Noti."
            },
            {
                "verse": "Tu subsolanum Phebi producis ab ortu,"
            },
            {
                "verse": "Cuius temperies tempora grata facit;"
            },
            {
                "verse": "Ipsius altitonans dextris Vulturnus adheret,"
            },
            {
                "verse": "Altera pars Eurum nubiferumque tenet:"
            },
            {
                "verse": "Quin etiam Zephirum, steriles qui floribus agros"
            },
            {
                "verse": "Ornat, ab occiduo littore flare iubes."
            },
            {
                "verse": "Africus huic dexter, tonitrus et fulmina gignens,"
            },
            {
                "verse": "A leva Corus cui comes alter adest,"
            },
            {
                "verse": "Aera clarificans, partes cum perflat Eoas,"
            },
            {
                "verse": "Occiduo nubes cum flat in orbe facit."
            },
            {
                "verse": "Tercia sors ponti, quem firmo littore claudis,"
            },
            {
                "verse": "Est ne terricolas subruat unda tumens:"
            },
            {
                "verse": "Ad faciem terre non audet fundere fluctus"
            },
            {
                "verse": "Thetis, at in proprio gurgite stringit aquas;"
            },
            {
                "verse": "Undeque telluri non se commiscuit humor,"
            },
            {
                "verse": "Continuo generi prestet ut ipsa locum."
            },
            {
                "verse": "Amphitritis aquas borealis mittis ad Austrum,"
            },
            {
                "verse": "Pauper ut Arcturi sentiat Auster opes:"
            },
            {
                "verse": "Littus nempe suum Septentrio plenius auget"
            },
            {
                "verse": "Qui densum in liquidas aera vertit aquas."
            },
            {
                "verse": "Humoris matrix et aque genitiva sub Arcto"
            },
            {
                "verse": "Pars orbis, locus est proprius illa maris;"
            },
            {
                "verse": "Littore pressa suo glacialibus exit ab oris"
            },
            {
                "verse": "Tramite declivo nabilis unda fluens."
            },
            {
                "verse": "Non tamen, excipiens fluxus, australe redundat"
            },
            {
                "verse": "Equor: nam radius fervidus haurit aquas;"
            },
            {
                "verse": "Hicque per occultos mandat sua dona meatus"
            },
            {
                "verse": "Oceanus terre, munere ne sit inops."
            },
            {
                "verse": "Ipse favens Phebe calcat sua littora, terre"
            },
            {
                "verse": "Viscera perfundit, flumina sicque fovet:"
            },
            {
                "verse": "Aera fecundat nebulis ac inde resudant"
            },
            {
                "verse": "Fontes: nam sparsis imbribus antra madent."
            },
            {
                "verse": "Imbres antra petunt, extra quos antra refundunt,"
            },
            {
                "verse": "Ut sic planicies sicca rigetur aquis."
            },
            {
                "verse": "Humoremque gravem conscendere cogit ab imis"
            },
            {
                "verse": "Inclusus solida concavitate calor,"
            },
            {
                "verse": "Ebullire facit quem fervor sparsus in orbem"
            },
            {
                "verse": "Sidereus penetrans infima claustra soli."
            },
            {
                "verse": "Algentes etiam dant alta cacumina fontes,"
            },
            {
                "verse": "Subdita quos ipsis vasta vorago parat:"
            },
            {
                "verse": "Undas namque suo rupes montana calore"
            },
            {
                "verse": "Subiectas veluti spongia spissa trahit."
            },
            {
                "verse": "Cumque specu magnus latitet thesaurus aquarum,"
            },
            {
                "verse": "Rupibus ex altis flumina magna fluunt,"
            },
            {
                "verse": "Principio que tracta suo natura reducit"
            },
            {
                "verse": "Et pelagus celeri gurgite versa petunt."
            },
            {
                "verse": "Nunquam claustra tamen, que semper dona refundunt,"
            },
            {
                "verse": "Fluxibus assiduis equoris ampla tument:"
            },
            {
                "verse": "Sugit enim celum, tellus exhaurit et ipsa,"
            },
            {
                "verse": "In proprio numquam fluctuat unda loco."
            },
            {
                "verse": "Omnia qui misces humoris glutine, salsos"
            },
            {
                "verse": "Ipse Sator nostri condere solus agros;"
            },
            {
                "verse": "Qui quoque si desint, non reddent antra metalla"
            },
            {
                "verse": "Nec campi flores et perit omne genus."
            },
            {
                "verse": "Arte tua potus effundunt flumina dulces"
            },
            {
                "verse": "Iugiter et salsos equoris unda vomit:"
            },
            {
                "verse": "Nam vapor Oceani trahitur terrestris, ab imo"
            },
            {
                "verse": "Sidereus fundo quem calor urit, aquis;"
            },
            {
                "verse": "Qui vapor exustus Phebo dispersus in undis"
            },
            {
                "verse": "Virtutis supere munere salsat aquas."
            },
            {
                "verse": "Qui superest humor subtilis in aera fumum"
            },
            {
                "verse": "A facie reliquum, sole levante, maris"
            },
            {
                "verse": "Purior exaltat: residet set spissior undis"
            },
            {
                "verse": "Ut ratibus prestet tutius equor iter."
            },
            {
                "verse": "Alter at equoreus semper salsedinis expers"
            },
            {
                "verse": "Humor, ni rivum salsa spelunca vomat:"
            },
            {
                "verse": "Sol etenim subtile levans humoris ab alto"
            },
            {
                "verse": "Aereum miscet, decoquiturque liquor:"
            },
            {
                "verse": "Indeque digestus mox solvitur imber ab Austro"
            },
            {
                "verse": "Guttaque iam dulcis faucibus apta cadit."
            },
            {
                "verse": "Et vapor imbibitus poris colatur in antris"
            },
            {
                "verse": "Terreus ut gratas vena refundat aquas;"
            },
            {
                "verse": "Ac tantum subtile calor sub fonte reclusus,"
            },
            {
                "verse": "Ventre soli quod adest, dulce refundit aque."
            },
            {
                "verse": "Brachia porrexit pelagus ter dena per orbem"
            },
            {
                "verse": "Divicias terre participatque suas:"
            },
            {
                "verse": "Hec rate lucrifera crebro sulcantur avari"
            },
            {
                "verse": "Externasque sibi reddere cogit opes;"
            },
            {
                "verse": "Hec piscator, edax predator, retia pandens,"
            },
            {
                "verse": "Assidue repetit grandeque fenus habet;"
            },
            {
                "verse": "Hec ventis concussa tument regnique minatur"
            },
            {
                "verse": "Neptunus metas amplificare sui."
            },
            {
                "verse": "Pro sceleris mercede datas non commovet undas"
            },
            {
                "verse": "Solas Asphalti flabilis aura maris:"
            },
            {
                "verse": "Littoribus demersa suis hec viva remittit"
            },
            {
                "verse": "Vivaque non gignit, retia nescit inops,"
            },
            {
                "verse": "Ignoratque rates, valet hec fullonibus unda"
            },
            {
                "verse": "Mundificare cito, cuius acumen habet."
            },
            {
                "verse": "Equoris a fundo purgat vapor inde levatus"
            },
            {
                "verse": "Sordes, quem propria Cinthia luce trahit:"
            },
            {
                "verse": "Hic extendit aquas, calcant que littora; pontus"
            },
            {
                "verse": "Feces emittens estuat atque fetet."
            },
            {
                "verse": "Tu liquidis siccam stravisti, summe Creator,"
            },
            {
                "verse": "Et iacet ima petens pondere mersa suo:"
            },
            {
                "verse": "Hec postrema loco medio fundata quiescit"
            },
            {
                "verse": "Et stabilis, motus nescia, sola manet."
            },
            {
                "verse": "Ipsa tamen virtute tua concussa potenti"
            },
            {
                "verse": "Nutat et impulsu flaminis acta tremit."
            },
            {
                "verse": "Viscera telluris terrestri nonne vapore"
            },
            {
                "verse": "Reples ut venter mugiat inde soli?"
            },
            {
                "verse": "Grandis ab ingenitis <ventis> prodire tumultus"
            },
            {
                "verse": "Nempe solet, quotiens hic iuga celsa movet:"
            },
            {
                "verse": "Egrediens vapor ille specus animalia ledit,"
            },
            {
                "verse": "Lumina dispersus solis et astra facit;"
            },
            {
                "verse": "Erumpens sonitu celsas subvertit et urbes,"
            },
            {
                "verse": "Flatu nuncque suo pulvis ad alta volat;"
            },
            {
                "verse": "Nunc cineres atros lapidesque educit ab Etna"
            },
            {
                "verse": "Ustos, inflammans interiora soli;"
            },
            {
                "verse": "Sulphuris ignitis nunc antris exsilit, undas"
            },
            {
                "verse": "Mortiferas secum tartareasque trahit;"
            },
            {
                "verse": "Sulphureis aqueisque simul nunc exit ab antris,"
            },
            {
                "verse": "Sulphureas calidas tuncque refundit aquas;"
            },
            {
                "verse": "Fundamenta quatit nunc pontica clausus in imo"
            },
            {
                "verse": "Compos atque fumus diluviumque vomit;"
            },
            {
                "verse": "Oceani tumidum nunc fundum tollit in altum,"
            },
            {
                "verse": "Suscipiat montes equor ut inde novos;"
            },
            {
                "verse": "Quin etiam translata suum nunc insula mutat,"
            },
            {
                "verse": "Aut perit ingenito vecta vapore, situm;"
            },
            {
                "verse": "Hic nimium virtute potens qui concutit orbem"
            },
            {
                "verse": "Fumus et evellens perpete saxa loco."
            },
            {
                "verse": "Mollis humus vicina mari perfossa cavernis"
            },
            {
                "verse": "Aptius incluso flamine pulsa tremit:"
            },
            {
                "verse": "Terrea non agitat descendens ignis ab alto"
            },
            {
                "verse": "Viscera nec mundi ficta senecta riget;"
            },
            {
                "verse": "Intima telluri non lata capedo tremores"
            },
            {
                "verse": "Adducit iuges igne soluta ruens;"
            },
            {
                "verse": "Unda nec incluso bullit permixta calori"
            },
            {
                "verse": "Ut nutent infra terga repulsa soli;"
            },
            {
                "verse": "Inferior non unda suis arctata tumescens"
            },
            {
                "verse": "Littoribus terre pondera magna movet."
            },
            {
                "verse": "Alget in extremis quinque hec partita per oras;"
            },
            {
                "verse": "Ente due medie fervidiore tepent."
            },
            {
                "verse": "Conveniunt elementa simul quo iussa repente;"
            },
            {
                "verse": "Hec locus, hanc varia mixtaque prole replent:"
            },
            {
                "verse": "Ingenio tu nempe tuo sic mixta coequas,"
            },
            {
                "verse": "Proprius ut dirimat queque creata gradus."
            },
            {
                "verse": "Hanc decor arboreus comit, flos gratus odore,"
            },
            {
                "verse": "Hec pecudumque parens omnia dona refert;"
            },
            {
                "verse": "Hec quoque thesauri dives concepta refundit"
            },
            {
                "verse": "Iugiter ex pleno ventre metalla suo."
            },
            {
                "verse": "Et gemmas, variis quas tu virtutibus ornas,"
            },
            {
                "verse": "Quarum celesti munere nulla caret."
            },
            {
                "verse": "Ignes unde semel succensus nutrit abestus,"
            },
            {
                "verse": "Absinthus dudum compar et ipse calet;"
            },
            {
                "verse": "Parvus et unde lapis, galli susceptus ab alvo"
            },
            {
                "verse": "Decrepiti, tollit tentus in ore sitim;"
            },
            {
                "verse": "Solis et abstracto berillo lucida flamma"
            },
            {
                "verse": "Luci nonne tui muneris exit ope?"
            },
            {
                "verse": "Hoc accepit idem crystallus, gignere flammas"
            },
            {
                "verse": "Que pariter novit, reprimit hecque sitim:"
            },
            {
                "verse": "Uberibus lapis hic attritus melleque mixtus"
            },
            {
                "verse": "Confert gustatus, pectora lacte replens."
            },
            {
                "verse": "Ferraque quis tribuit diamanti nulla timere?"
            },
            {
                "verse": "Sola set hunc hirci sanguinis unda domat:"
            },
            {
                "verse": "Sub magnete situs virtutem vincit inertem"
            },
            {
                "verse": "Ipsius et ferrum ne trahat ipse vetat."
            },
            {
                "verse": "Fulget et in flavo tua gracia iaspide: stringit"
            },
            {
                "verse": "Sanguinis hic fluxum, menstrua vique pari;"
            },
            {
                "verse": "Provocat et somnum, membris servatque vigorem,"
            },
            {
                "verse": "Toxica depellit leticiamque parit."
            },
            {
                "verse": "In lapidem virtute sua quis congelat unquam"
            },
            {
                "verse": "Auctor, Ligurium nomine, lincis aquam?"
            },
            {
                "verse": "Ictericis confert, obstat stomachique dolori,"
            },
            {
                "verse": "Fluxibus et ventris hic paleasque trahit."
            },
            {
                "verse": "Crysoliti species, aliis que discolor horis,"
            },
            {
                "verse": "Aurea diluculo pulchrior unde micat?"
            },
            {
                "verse": "Huic tribuis lapidi scabiem curare minuto;"
            },
            {
                "verse": "Ulceribus medicam ferreque fertur opem;"
            },
            {
                "verse": "Gestatusque manu febris (res mira!) calorem"
            },
            {
                "verse": "Mitigat ac flamma leditur hancque timet."
            },
            {
                "verse": "Sive quis in stomacho geminos fervente lapillos"
            },
            {
                "verse": "Congessit celeris nobile munus avis?"
            },
            {
                "verse": "At Celidonius gratos hominesque disertos,"
            },
            {
                "verse": "Gemma rubens, Evax ut tulit, esse facit;"
            },
            {
                "verse": "Et niger humores pravos castigat et iras,"
            },
            {
                "verse": "Fert Ioseph, et sanat lumina lotus aqua,"
            },
            {
                "verse": "Quis dedit et viridi coitus horrere Smaragdo"
            },
            {
                "verse": "Qui se gestantem castificare solet?"
            },
            {
                "verse": "Lumina conservat, morbos curare caducos"
            },
            {
                "verse": "Fertur et in causa verba diserta dare."
            },
            {
                "verse": "Sapphiro virtus anthraces unde fugare?"
            },
            {
                "verse": "Et purgat gelida lumina mersus aqua;"
            },
            {
                "verse": "Utque ferunt, castos reddit frontisque dolorem"
            },
            {
                "verse": "Et lingue curat, membra vigere facit."
            },
            {
                "verse": "Unde vel, Omnipotens, humanas altera carnes"
            },
            {
                "verse": "Magnetis species, altera ferra trahat?"
            },
            {
                "verse": "Vim tamen ingentis magnetis pondere parvus"
            },
            {
                "verse": "Suppositus diamas? Alia tacta ligant."
            },
            {
                "verse": "Ferventes immissus aquas, quem Topasis affert,"
            },
            {
                "verse": "Alterat ingelidas unde repente lapis?"
            },
            {
                "verse": "Ac epatis vicium vernix splenisque recidit"
            },
            {
                "verse": "Ex Te quartane fitque medela zemet."
            },
            {
                "verse": "Anthraci lapidum vires quis contulit omnes,"
            },
            {
                "verse": "Qui quoque precipue dira venena fugat?"
            },
            {
                "verse": "Ipse rudi tandem de limo plasma tulisti,"
            },
            {
                "verse": "Civibus empireis par ratione vigens:"
            },
            {
                "verse": "Mente Dei speciem gerit, umbram corpore mortis;"
            },
            {
                "verse": "Unaque sic superest, altera parsque cadit."
            },
            {
                "verse": "Huic fuit excelsis medio contenta sub arcu"
            },
            {
                "verse": "Aurore regio prima parata iugis;"
            },
            {
                "verse": "Irriguus locus hic, quo Nili prosilit unda:"
            },
            {
                "verse": "Est ibi temperies nullaque pestis obest."
            },
            {
                "verse": "Grataque culture, spinarum nescia, tellus"
            },
            {
                "verse": "Plasmatis arboribus consitus hortus erat."
            },
            {
                "verse": "Vitiferasque dapes homini dulcesque parasti,"
            },
            {
                "verse": "Sanctior at sicut est hostia sacra cibus."
            },
            {
                "verse": "Iussa salutis ei fudisti lumina vite;"
            },
            {
                "verse": "Set nec adhuc radios subtrahis, Alme, tuos."
            },
            {
                "verse": "Non labor incubuit, divo prefulsit honore,"
            },
            {
                "verse": "Qui quoque nativa cetera lege regat."
            },
            {
                "verse": "Promere quid tantum conor cui cognita menti"
            },
            {
                "verse": "Mundane ratio condicionis adest?"
            },
            {
                "verse": "Mirari set adhuc liceat: magnalia laudis"
            },
            {
                "verse": "Pro modulo reddat debita lingua suo!"
            },
            {
                "verse": "Tu pie, causa potens, species, perfectio rerum,"
            },
            {
                "verse": "Tuque suo cogens regula queque gradu,"
            },
            {
                "verse": "Celicolas proceres perstringens ordine certo,"
            },
            {
                "verse": "Non sine lege sinis agmina sacra fore."
            },
            {
                "verse": "Consilio perfecta tuo mortalibus alto,"
            },
            {
                "verse": "Debile non modica plasma tuentur ope;"
            },
            {
                "verse": "Clade pia tetros semper bacchantur in hostes"
            },
            {
                "verse": "Et, raptis spoliis, horrida castra fugant."
            },
            {
                "verse": "Ultima perficiunt summo vicina Hierarche"
            },
            {
                "verse": "Muneribus, dono que inferiore micant"
            },
            {
                "verse": "Lumina postremis primi suscepta refundunt"
            },
            {
                "verse": "Cetus per medios participata choros,"
            },
            {
                "verse": "Lege sub alterna sibi tradunt dona vicissim"
            },
            {
                "verse": "Celestes cives: nullus avarus ibi."
            },
            {
                "verse": "Ad te mox alacri pernices laude recurrunt"
            },
            {
                "verse": "Felici reduces Te anxietate petunt."
            },
            {
                "verse": "Quam veneranda acies turmas distincta per almas,"
            },
            {
                "verse": "Perpete mortales sedulitate tuens!"
            },
            {
                "verse": "Mutua quam mira est effusio luminis almi,"
            },
            {
                "verse": "Ad centrum felix orbita lata sacrum!"
            },
            {
                "verse": "Regulat et pecudes tua lex sine lege vagantes"
            },
            {
                "verse": "Hasque regit ratio que ratione carent;"
            },
            {
                "verse": "Equore nec vagulus dubio tibi piscis oberrat,"
            },
            {
                "verse": "Tramite set recto, te duce, carpit iter."
            },
            {
                "verse": "Tu cito prescripto cursu spiramina mittis;"
            },
            {
                "verse": "Devia, quaque voles, aere perget avis."
            },
            {
                "verse": "Non cadit aut folium sine te seu pulvere vermis"
            },
            {
                "verse": "Seu minimi roris gramina gutta fovens;"
            },
            {
                "verse": "Funditur aut temere indigno tua gratia vasi,"
            },
            {
                "verse": "Muneris in parvos sorte cadente tui."
            },
            {
                "verse": "O fons vive sacre lucis, bonitatis origo,"
            },
            {
                "verse": "Principium vite, gloria, vita, quies!"
            },
            {
                "verse": "Tu speculum mentis caste splendore suavi"
            },
            {
                "verse": "Lustras, irradians omnia labe cares."
            },
            {
                "verse": "Gurgite largifluo semper tua vena resudat;"
            },
            {
                "verse": "Que stabili retines ordine, cuncta foves."
            },
            {
                "verse": "Tu sator et custos, tu fructus terminus idem,"
            },
            {
                "verse": "Ad finem certa qui sata lege vehis."
            },
            {
                "verse": "Semen et ingenium, votum, dispersa creatis"
            },
            {
                "verse": "Ad te suspiciunt et tua dona manent."
            },
            {
                "verse": "Non generis series, nil artis nilque beatum,"
            },
            {
                "verse": "Celica ni virtus infima nostra iuvet:"
            },
            {
                "verse": "Semen et arescet sparsum sine germine rebus,"
            },
            {
                "verse": "Celestis roris ni foveatur ope;"
            },
            {
                "verse": "Ars, utcumque sagax, omnino redditur omnis"
            },
            {
                "verse": "Infima, ni fuerit lumine docta tuo."
            },
            {
                "verse": "Nullaque propositum felici fine voluntas"
            },
            {
                "verse": "Pervenit ad bravium, te retrahente manum\"."
            },
            {
                "verse": "Hec ait et cessit, pariat ne tedia sermo"
            },
            {
                "verse": "Cordaque ne ratio continuata gravet."
            },
            {
                "verse": "Dixerat: hecque avida suscepit mente recondens"
            },
            {
                "verse": "Virtutis magne dogmata vera gemens."
            },
            {
                "verse": "Non modicum morbi dempsit doctrina salubris,"
            },
            {
                "verse": "Iuxta nature non operata modum."
            },
            {
                "verse": "Tarda quidem vocis docte molimina nescit"
            },
            {
                "verse": "Vis; avidis subito magna referre solet."
            },
            {
                "verse": "Non ars languori tam plene saga medetur;"
            },
            {
                "verse": "Non eger medicam tam cito sentit opem."
            },
            {
                "verse": "Surrectis oculis mox pendet ab ore Sophie"
            },
            {
                "verse": "Nec iam sic lacrimis ora rigata madent;"
            },
            {
                "verse": "Evigilant tristi dudum suppressa sopore"
            },
            {
                "verse": "Lumina, mens vires letificata capit."
            },
            {
                "verse": "Torrida doctrine sacre rigat ossa medulla;"
            },
            {
                "verse": "Infusus reficit saucia membra vigor."
            },
            {
                "verse": "Letior interea gratas prorumpit in odas;"
            },
            {
                "verse": "Carmina devotus (nec mora) digna refert."
            },
            {
                "verse": "\"Optima doctorum dotrix, preclara Sophia,"
            },
            {
                "verse": "Omnibus es vatum sola magistra scholis."
            },
            {
                "verse": "Te super evectam superis felice volatu"
            },
            {
                "verse": "Condita divino non latuere sinu."
            },
            {
                "verse": "Sensibus humanis nimio semota nitore"
            },
            {
                "verse": "Ingrederis: nam sunt abdita clara tibi."
            },
            {
                "verse": "Pura acie rerum rationes inspicis altas,"
            },
            {
                "verse": "Materie immixtas, simplicitate tua."
            },
            {
                "verse": "Mystica nature subtili indagine rimans"
            },
            {
                "verse": "Vera doces animos ingeniosa rudes."
            },
            {
                "verse": "Est occulta tibi complexio cognita rerum:"
            },
            {
                "verse": "Omnis noticiam proprietatis habes."
            },
            {
                "verse": "Non lapides celant virtutem aut ligna latentem,"
            },
            {
                "verse": "Non pecudes: pandunt vim tibi cuncta suam."
            },
            {
                "verse": "Vultum perficiunt informis mentis utrumque"
            },
            {
                "verse": "Iusticie ac lucis munera bina tue."
            },
            {
                "verse": "Ingenuis animos tu grandis moribus ornas,"
            },
            {
                "verse": "Luminis hos radio letificasque tui."
            },
            {
                "verse": "Visu sidereos cursus scrutaris acuto,"
            },
            {
                "verse": "Quos tua perstringit regula certa vagos."
            },
            {
                "verse": "Fune tibi certo latum metiris et orbem,"
            },
            {
                "verse": "Alta poli pariter sive profunda maris."
            },
            {
                "verse": "Est tibi perplexi numeri proporcio nota,"
            },
            {
                "verse": "Artis es harmonice iungere docta sonos."
            },
            {
                "verse": "Plurima diva tuos dulcedo nutrit alumnos:"
            },
            {
                "verse": "Pauca vacans laribus novit amara tuis."
            },
            {
                "verse": "Eximia est superans alias sincera voluptas"
            },
            {
                "verse": "Quam tribuis largo gurgite fusa piis."
            },
            {
                "verse": "Nil secum adversi patitur seiuncta dolori:"
            },
            {
                "verse": "Purior admixtum non habet unde gemat."
            },
            {
                "verse": "At terrenus amor nimia sub mole laborat:"
            },
            {
                "verse": "Sordida criminibus pena cupido sibi est."
            },
            {
                "verse": "Infeste removes fortune tedia: non hec"
            },
            {
                "verse": "Sensit presidio mens comitata tuo."
            },
            {
                "verse": "Mens nequit everti, doctrine infusa sapore:"
            },
            {
                "verse": "Turbine stat solio fixa ruente suo."
            },
            {
                "verse": "Non equidem sapiens alienis exulat herens"
            },
            {
                "verse": "Quem nequeunt propria pellere damna domo."
            },
            {
                "verse": "Intrepidus casus contemnens tutus ubique est:"
            },
            {
                "verse": "Huic patria est magni fabrica tota globi."
            },
            {
                "verse": "Vox tua quam dulcis, prudens, quam lingua diserta!"
            },
            {
                "verse": "Sermonis ratio quam speciosa tui!"
            },
            {
                "verse": "Est tua quam multo facundia picta colore;"
            },
            {
                "verse": "Attamen est veri compta decore magis."
            },
            {
                "verse": "Ponderis o quantum minuit, quam dulce suadet!"
            },
            {
                "verse": "Grandia quamque movens commoda iusta iubet."
            },
            {
                "verse": "Humanos cohibent prolapsus iussa tuarum"
            },
            {
                "verse": "Legum ne preceps seva libido ferat."
            },
            {
                "verse": "Sceptra tuis parent regalia legibus almis;"
            },
            {
                "verse": "Rex tua contemnens iura tyramnus erit."
            },
            {
                "verse": "Qui non iure cupit dominari, iura tyramnum"
            },
            {
                "verse": "Hunc statuunt, regimen qui sine iure petit."
            },
            {
                "verse": "Quam recte censura tui diiudicat omnes"
            },
            {
                "verse": "Iudicii, iusta iurgia falce secans."
            },
            {
                "verse": "Nunc mea succumbens digne querimonia cadit"
            },
            {
                "verse": "Causaque non aliquo robore fulta perit."
            },
            {
                "verse": "Fortunam siquidem frustra nec rite citatam"
            },
            {
                "verse": "Nullius fateor criminis esse ream."
            },
            {
                "verse": "Quis tanto fulgore micat virtutis amicus"
            },
            {
                "verse": "Ut meritis non sit debita pena suis?"
            },
            {
                "verse": "Ante aciem maculis velantur sidera tetris"
            },
            {
                "verse": "Iudicis et mundus sorde volutus homo est."
            },
            {
                "verse": "Quam bene culpa suo premitur patrata reatu!"
            },
            {
                "verse": "Ex merito veniens pena dolenda minus."
            },
            {
                "verse": "Sunt homini lacrimis veris peccata gemenda;"
            },
            {
                "verse": "Mentis non rerum flenda ruina foret."
            },
            {
                "verse": "Quam felix cedes que feda piacula purgat!"
            },
            {
                "verse": "Quam patiente medens corde ferenda manus!"
            },
            {
                "verse": "Calce petens iaculum stimulatus leditur: ausus"
            },
            {
                "verse": "Ultio stulta refert plurima damna sui."
            },
            {
                "verse": "Flamine profluxit tumido nimiumque procaci;"
            },
            {
                "verse": "Faucibus insonuit stulta querela meis."
            },
            {
                "verse": "Cura viget certe supremo pectore rerum;"
            },
            {
                "verse": "Immemor et parvi plasmatis esse nequit."
            },
            {
                "verse": "Sedulitas supere pietatis nota fideli est:"
            },
            {
                "verse": "Firmiter huic heret intemerata fides."
            },
            {
                "verse": "Credita devotos affectus nutrit et auget,"
            },
            {
                "verse": "Nubila perfundit lumine corda sacro."
            },
            {
                "verse": "Virtutum fecunda parens bonitatis amica est;"
            },
            {
                "verse": "Fluctibus in mediis ancora firma satis."
            },
            {
                "verse": "Undique cum sevit turbo, nil restat agendum"
            },
            {
                "verse": "Quam divina oculos figere mentis ope."
            },
            {
                "verse": "Naufragus acceleret portum, fervente procella:"
            },
            {
                "verse": "Celestis cure corque fidele sinum."
            },
            {
                "verse": "Turbinis a facie divas reclusas sub alas"
            },
            {
                "verse": "Mens felix, quarum tegmine tuta manet."
            },
            {
                "verse": "Si placet ergo, patris summi clementia cedat:"
            },
            {
                "verse": "En ego, dimoto murmure, dorsa parans."
            },
            {
                "verse": "Cumque libet, fervor divinus rore madescat"
            },
            {
                "verse": "Ut torrem flamma iam leviore cremet\"."
            },
            {
                "verse": "Ultima sermonem claudens oratio prompsit"
            },
            {
                "verse": "Has querulo celum suspiciente, preces."
            },
            {
                "verse": "\"Obsecro, summe Deus, peccatis parce gementis!"
            },
            {
                "verse": "Expiet errores tanta ruina meos!"
            },
            {
                "verse": "Aruit excisi subito nunc gloria floris;"
            },
            {
                "verse": "Nunc simul intereat: prosperitate scelus!"
            },
            {
                "verse": "Alme pater, solum nec me sub mole relinquas:"
            },
            {
                "verse": "Munere membra tuo lassa labore fove!"
            },
            {
                "verse": "Auxilio deserta tuo robusta gigantum"
            },
            {
                "verse": "Cervix sub modico pondere curva tremit."
            },
            {
                "verse": "Insuper a leso vesanum pelle furorem,"
            },
            {
                "verse": "Exurant ire ne mea corda faces!"
            },
            {
                "verse": "Muniat effetos artus patientia, scuto"
            },
            {
                "verse": "Forti contusum protegat ipsa latus."
            },
            {
                "verse": "Iam tua suspendat, mitissime, dextra flagellum;"
            },
            {
                "verse": "Perfundas oleo vulnera facta pio!"
            },
            {
                "verse": "Iam, bone, tolle moras, faciem converte benignam;"
            },
            {
                "verse": "Pressuris pietas provida, pone modum!"
            },
            {
                "verse": "Alme parens, citius solio dimitte superno"
            },
            {
                "verse": "Munera terricolis pacis amena tue!"
            },
            {
                "verse": "O pie, seviciam rapidam compesce potentum"
            },
            {
                "verse": "Oraque iam freno tunde proterva tuo!"
            },
            {
                "verse": "Nam male venantes civilia bella tyramni"
            },
            {
                "verse": "Proventus faciunt publica damna suos."
            },
            {
                "verse": "Iam tua divino plebs fonte ditata quiescat;"
            },
            {
                "verse": "Persolvat cultus sedula vota tui!"
            },
            {
                "verse": "Turbine sedato, famulatum reddat honoris;"
            },
            {
                "verse": "Devote vigeat latria pacis ope!"
            },
            {
                "verse": "Felix pax hominum studiis intenta supernis!"
            },
            {
                "verse": "Felix obsequiis dedita cura sacris!\""
            },
            {
                "verse": "Siste gradum iam, Musa, novo sudata labore"
            },
            {
                "verse": "Lintreque suscepta, littore vela legas."
            },
            {
                "verse": "Parcito sermoni, dolor hac non tollitur arte;"
            },
            {
                "verse": "Sola nec auxilium verba parare queunt."
            },
            {
                "verse": "Non opus est gemitu cum prelia dura geruntur:"
            },
            {
                "verse": "Concupiunt fortem fortia bella manum."
            },
            {
                "verse": "Uberibus sacris sugas innixa vigorem:"
            },
            {
                "verse": "Sufficiens miseris inde medela datur."
            },
            {
                "verse": "Nam natura boni doctrix docet insita, divam"
            },
            {
                "verse": "Sollicita paciens ut prece querat opem."
            },
            {
                "verse": "Urbs illi lombarda dedit metropolis ortum:"
            },
            {
                "verse": "Ipsum doctorum fovit et ordo sacer,"
            },
            {
                "verse": "Qui presens exegit opus; sit gloria summe"
            },
            {
                "verse": "Luci que radios exhibet usque suos!"
            },
            {
                "verse": "Si rude quid pandit liber hic, hoc vatis; at alti"
            },
            {
                "verse": "Numinis est, doctum pagina si quid habet."
            },
            {
                "verse": "Auctoris lateat nomen, mercede favoris"
            },
            {
                "verse": "Concepta: fastum non petit iste liber."
            }
        ]
    ]
}