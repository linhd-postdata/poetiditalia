{
    "author": "Bargeo",
    "title": "Syrias",
    "url": "http://www.poetiditalia.it/texts/BARGAEUS|syri|001",
    "text": [
        [],
        [
            {
                "verse": "Petri Angelii Bargaei SyriasHoc est expeditio illa celeberrima Christianorum PrincipumQua Hierosolyma ductu Goffredi Bulionis Lotharingiae Ducis a Turcarum tirannide liberata est"
            }
        ],
        [
            {
                "verse": "Hesperia acies, magnoque accepta Tonanti"
            },
            {
                "verse": "Arma cano et variis exhausta pericula in oris,"
            },
            {
                "verse": "Iactatosque diu populos morboque, fameque."
            },
            {
                "verse": "Quorum incredibili Solymis virtute reclusis,"
            },
            {
                "verse": "Christicolae extremi potuere a finibus orbis"
            },
            {
                "verse": "Visere deposita dubiae formidine vitae"
            },
            {
                "verse": "Bethlema et Isacidis promissa parentibus arva."
            },
            {
                "verse": "Tu vero, cuius claro de lumine lumen"
            },
            {
                "verse": "Exoritur nobis, tacitosque exsuscitat ignes,"
            },
            {
                "verse": "Unde altam afflati mentem coelestibus auris"
            },
            {
                "verse": "Deferimus populos et habentes nubila terras,"
            },
            {
                "verse": "Verus amor patris, natique aeterna voluptas"
            },
            {
                "verse": "Spiritus, hinc atque hinc pariter qui profluis, et qui"
            },
            {
                "verse": "Cuncta movens te tota hominum in praecordia fundis,"
            },
            {
                "verse": "Mortalique doces ore immortalia fari,"
            },
            {
                "verse": "Sancte fave, praestoque adsis ingentibus ausis."
            },
            {
                "verse": "Ac me, delectis dum sumpta heroibus arma"
            },
            {
                "verse": "Dicere et Ausonias conor vulgare per oras,"
            },
            {
                "verse": "Da, reges memorantem, altas evolvere causas"
            },
            {
                "verse": "Bellorum et tanti narrare exordia motus:"
            },
            {
                "verse": "Da, quoscumque animis diuturna silentia nostris"
            },
            {
                "verse": "Exemere viros, revocare ad lumina vitae:"
            },
            {
                "verse": "Nec tenebris, atraque ullos caligine tectos"
            },
            {
                "verse": "Ire sinas, quos una sui fidissima merces"
            },
            {
                "verse": "Sustulit ad coelum virtus, vastosque coegit"
            },
            {
                "verse": "Traiicere Ionii fluctus, perque invia Thracum"
            },
            {
                "verse": "Unanimes gravibus caput obiectare periclis:"
            },
            {
                "verse": "Cum miseras Asiae gentes, pressamque nefando"
            },
            {
                "verse": "Eripuere iugo dextris victricibus urbem"
            },
            {
                "verse": "Hanc, ubi sancta suis olim vestigia plantis"
            },
            {
                "verse": "Impressit, vitaeque dedit praecepta futurae"
            },
            {
                "verse": "Illa Dei soboles, certae dux ille salutis"
            },
            {
                "verse": "Mundi opifex, nostroque uno pro crimine passus"
            },
            {
                "verse": "Ludibria et poenas, letumque informe sepulchro"
            },
            {
                "verse": "Excivit sese et manifesta in luce refulgens"
            },
            {
                "verse": "Victor ad aetherei sedes remeavit Olympi."
            },
            {
                "verse": "Presserat insolitis nigri regnator Averni"
            },
            {
                "verse": "Suppliciis omnes, latum qui quicumque per orbem"
            },
            {
                "verse": "Terrarum CHRISTI cultum, nomenque professi"
            },
            {
                "verse": "Suspicerent veros verae pietatis honores."
            },
            {
                "verse": "Et nusquam deerant ficto de crimine poenae"
            },
            {
                "verse": "In miseros, nusquam Divum bene cedere sueta"
            },
            {
                "verse": "Relligio nostras properabat linquere terras,"
            },
            {
                "verse": "Europam, ditemque Asiam, Libyamque patentem:"
            },
            {
                "verse": "Praecipue populos, quoscumque Aegyptus et una"
            },
            {
                "verse": "Laeta palaestinis regio pascebat in arvis."
            },
            {
                "verse": "Illic dedecorum maculae et genus omne proborum,"
            },
            {
                "verse": "Contemptusque acres, ignominiosaque passim"
            },
            {
                "verse": "Dicta sequi, nec verberibus, nec caedis ullis"
            },
            {
                "verse": "Parcere sed sanctae saevire in corpora gentis."
            },
            {
                "verse": "Quin etiam templa ipsa manu subversa nefanda,"
            },
            {
                "verse": "Effusique aris calices atque hostia foede"
            },
            {
                "verse": "Proculcata solo, raptusque in vincla sacerdos,"
            },
            {
                "verse": "Dum se coelicolum Regi purissimus offert,"
            },
            {
                "verse": "Attollitque oculos et sanctum numen adorat."
            },
            {
                "verse": "Quingentae aestates, quingentae ex ordine brumae"
            },
            {
                "verse": "Transierant, nullusque aderat finisque, modusve"
            },
            {
                "verse": "Christicolum adversis iam tot per secula rebus:"
            },
            {
                "verse": "Cum pater omnipotens Solymorum ad moenia vertit"
            },
            {
                "verse": "Ultores oculos, tacitoque haec pectore fatur."
            },
            {
                "verse": "En iterum infando populos Aegyptia tellus"
            },
            {
                "verse": "Servitio, duraque premit iam compede nostros?"
            },
            {
                "verse": "Impiaque assuetis deturbat honoribus aras?"
            },
            {
                "verse": "Non ita namque etsi debent mihi plurima poenas"
            },
            {
                "verse": "Ingentes seris nocitura nepotibus olim"
            },
            {
                "verse": "Flagitia et certae subito sine vindice fraudes:"
            },
            {
                "verse": "Extinxisse tamen populi scelerata rebellis"
            },
            {
                "verse": "Regna iuvet: solioque alto pepulisse tyrannos,"
            },
            {
                "verse": "Qui modo longinquos sese profitentur Erembos"
            },
            {
                "verse": "Liquisse et Scythiae campos fugisse malignos."
            },
            {
                "verse": "Haec genitor, celeremque ad se vocat inde ministrum"
            },
            {
                "verse": "Aligerum e coetu, sanctam qui protinus urbem,"
            },
            {
                "verse": "Quique Palaestinos populos, Syriamque tuetur."
            },
            {
                "verse": "Vade age, fide vigil, quo iam pulcherrima rerum"
            },
            {
                "verse": "Urbs Iudaea suas altis in collibus arces"
            },
            {
                "verse": "Ostentat mole ingenti et testudine templis"
            },
            {
                "verse": "Marmorea augustum Nati complexa sepulchrum."
            },
            {
                "verse": "Huc praestantem animis et magnum ingentibus ausis,"
            },
            {
                "verse": "Et miro impulsum verae pietatis amore"
            },
            {
                "verse": "Advenisse virum Celtarum a finibus usque"
            },
            {
                "verse": "Scimus et incoeptis, animus quae destinat, aptum."
            },
            {
                "verse": "Illi vita insons, illi suadela, leposque,"
            },
            {
                "verse": "Et dictis vis acris inest: nec sanguine cretus"
            },
            {
                "verse": "Obscuro, solum montis secessit in antrum,"
            },
            {
                "verse": "Cum primum obduxit teneras lanugine malas,"
            },
            {
                "verse": "Verum ut liberior cultum pietatis obiret,"
            },
            {
                "verse": "Et mihi sinceros animi libaret honores."
            },
            {
                "verse": "Is nunc et macie confectos et obsita pannis"
            },
            {
                "verse": "Membra ferens, supplex oculos ad sidera tollit:"
            },
            {
                "verse": "Utque velim finem miseris imponere rebus,"
            },
            {
                "verse": "Ac tot suppliciis Solymos prohibere fideles,"
            },
            {
                "verse": "Per mortem testatus et incunabula nostri,"
            },
            {
                "verse": "Perque resurgentis factum memorabile Nati,"
            },
            {
                "verse": "Cum fletu, precibusque petit; luat impius ergo,"
            },
            {
                "verse": "Seu fit Arabs, seu Persa fugax, mihi sanguine poenas"
            },
            {
                "verse": "Tantorum scelerum. Tu, quo succedere possint"
            },
            {
                "verse": "Ocyus et mentem hanc nostram rata iussa sequantur,"
            },
            {
                "verse": "I celer atque illum tacitis hortatibus imple."
            },
            {
                "verse": "Dic abeat quamprimum Italas delatus ad oras,"
            },
            {
                "verse": "Nostraque Pontifici referat mandata: piorum"
            },
            {
                "verse": "Concilium cogat, regesque inducat amicos,"
            },
            {
                "verse": "Gallosque, Ausoniosque duces, fortesque Britannos,"
            },
            {
                "verse": "Suscipere unanimes, tantumque capessere bellum."
            },
            {
                "verse": "Ipse ego nusquam abero. Dictis his Aliger altae"
            },
            {
                "verse": "Militiae, ventis et fulminis ocyor aura,"
            },
            {
                "verse": "Ilicet immensum rapidis secat aethera pennis."
            },
            {
                "verse": "Iamque inter nubes terras delatus ad imas"
            },
            {
                "verse": "Aspicit innumeris viridantia littora palmis,"
            },
            {
                "verse": "Sirbonisque lacum fluitante bitumine et orae"
            },
            {
                "verse": "Oppida Sammariae geminas despectat Iamnes."
            },
            {
                "verse": "Mox et humi propior, qua se Galileae propinquae"
            },
            {
                "verse": "Finibus insertat Syriae, supereminet ales."
            },
            {
                "verse": "Cervus atque undas amnis veneratur amoenas"
            },
            {
                "verse": "Iordanis, sterilemque agrum, duraque salebra"
            },
            {
                "verse": "Horrentem tractum, riguamque perennibus arcem"
            },
            {
                "verse": "Fontibus, ingressus peregrinum heroa salutat."
            },
            {
                "verse": "O animos olim regum impulsure feroces"
            },
            {
                "verse": "In bellum et flammas pro libertate meorum,"
            },
            {
                "verse": "Ipse preces, fletusque tuos Pater audiit aequis"
            },
            {
                "verse": "Auribus et populo praesens succuret egeno."
            },
            {
                "verse": "Tu modo, cum primum stellas aurora fugarit,"
            },
            {
                "verse": "Surge celer, rectaque Iopes ad littora gressus"
            },
            {
                "verse": "Tende: ubi iamdudum ventos expectat euntes"
            },
            {
                "verse": "Navis in Italiam merces vectura Sabaeas."
            },
            {
                "verse": "Nec prius in Belgas et patria regna recurres,"
            },
            {
                "verse": "Quam positam Arvernis Elaver prope flumen in oris"
            },
            {
                "verse": "Urbem adeas, sanctumque Patrem, qui praesidet orbi,"
            },
            {
                "verse": "Hortantem populos ad bellum videris, huius"
            },
            {
                "verse": "Laturos tanti mercedem et praemia facti."
            },
            {
                "verse": "Haec ait atque illum procumbere in ora volentem"
            },
            {
                "verse": "Suppliciter, fletusque humiles, lachrymasque cientem"
            },
            {
                "verse": "Deseruit, tenuesque abiit resolutus in auras."
            },
            {
                "verse": "At pius insolita laetatus imagine rerum"
            },
            {
                "verse": "Surgit et aeterni veneratus numinis aram,"
            },
            {
                "verse": "Has secum tacito fundit de pectore voces."
            },
            {
                "verse": "Summe Pater, cuius sedes stellantia coeli"
            },
            {
                "verse": "Claustra premit, sic nulla usquam gens incolat orbem,"
            },
            {
                "verse": "Quae laudes, nomenque tuum non tollat ad astra,"
            },
            {
                "verse": "Et meritos confessa uni tibi reddat honores:"
            },
            {
                "verse": "Cuius et in medio solus non pectore regnes"
            },
            {
                "verse": "Et fieri videas quicquid vis ipse, iubesque"
            },
            {
                "verse": "Non secus ac purae cum iam mortalia mentes"
            },
            {
                "verse": "Exuerunt, labemque omnem exemere, luemque."
            },
            {
                "verse": "Da, Pater omnipotens, summo mandata referre"
            },
            {
                "verse": "Pontifici, regumque animos accendere bello:"
            },
            {
                "verse": "Adde et opes, adde et vires, quibus impius hostis"
            },
            {
                "verse": "Pareat, aut multo vitam cum sanguine fundat."
            },
            {
                "verse": "Sic memorans, humiles properat Symeonis ad aedes:"
            },
            {
                "verse": "Isacidae Symeonis, erat qui maximus unus"
            },
            {
                "verse": "Christicolum princeps patrum, custosque sacrorum"
            },
            {
                "verse": "Iura ministrabat populo, patriasque benignis"
            },
            {
                "verse": "Hospitiis assuetus opes effundere, cunctos"
            },
            {
                "verse": "Ipse domi Solymam peregre accipiebat euntes."
            },
            {
                "verse": "Ergo illum festinus adit, laetumque salutat"
            },
            {
                "verse": "Laetus et ingentes volvens sub pectore curas."
            },
            {
                "verse": "Scis Symeon, scis ipse, inquit, quibus ante querelis"
            },
            {
                "verse": "Res fratrum afflictas et tantae flevimus urbis"
            },
            {
                "verse": "Excidia et magni polluta altaria templi:"
            },
            {
                "verse": "Sume animos; tetigere Deum tua vota, precesque."
            },
            {
                "verse": "Ipse mihi, dum genua gravi titubantia somno"
            },
            {
                "verse": "Forte labant, medioque tholi sub fornice victa"
            },
            {
                "verse": "Procumbunt, clarus manifesta in luce refulsit"
            },
            {
                "verse": "Nuntius aeterni referens mandata Parentis"
            },
            {
                "verse": "Atque haec palmiferae cedentem ab littore Idumes"
            },
            {
                "verse": "Ausonio patri narrare incendia iussit,"
            },
            {
                "verse": "Cogat ut innumeros, armetque in proelia reges."
            },
            {
                "verse": "Tum Symeon: eadem ista mihi modo visa loquentis"
            },
            {
                "verse": "Effigies, somnus lassos dum serpit in artus,"
            },
            {
                "verse": "Aligeri effigies lachrymantem et multa timentem"
            },
            {
                "verse": "Affari et fletum placidis compescere dictis."
            },
            {
                "verse": "Ergo age rumpe moras et te, quo prospera rerum"
            },
            {
                "verse": "Tantarum series vocat atque aeterna voluntas,"
            },
            {
                "verse": "Siste volens: Deus ipse bonis bonus annuit orsis."
            },
            {
                "verse": "Haec illi inter se vario sermone serebant:"
            },
            {
                "verse": "Ac templum ingressi puro ter flumine frontem"
            },
            {
                "verse": "Aspersere suam: sanctis ter fulsit ab aris"
            },
            {
                "verse": "Flamma repens, templumque insueta luce replevit."
            },
            {
                "verse": "At petrus (namque ipse Petri pius advena noto"
            },
            {
                "verse": "Nomine dictus erat) precibus, sacrisque peractis,"
            },
            {
                "verse": "Coelestisque cibo mentem, potuque refectus,"
            },
            {
                "verse": "Alta Palaestinae Phariis regnata tyrannis"
            },
            {
                "verse": "Moenia deseruit, portumque, Iopemque petivit."
            },
            {
                "verse": "Nec mora mutati spatia in contraria venti"
            },
            {
                "verse": "Aspirant flantes Eoi ab limine Solis"
            },
            {
                "verse": "In puppim facilis salsas volat illa per undas."
            },
            {
                "verse": "Atque Aegyptiaci late maris aequora sulcat."
            },
            {
                "verse": "Iamque procul videt et Cretam scelerata secutam"
            },
            {
                "verse": "Arma Iovis: summa qui pulso e sede parente"
            },
            {
                "verse": "Mortali, est ausus Divum sibi poscere honores."
            },
            {
                "verse": "Exin Sammonii rupes, atque ardua montis"
            },
            {
                "verse": "Saxa legit: dextraque Cason, celsamque relinquit"
            },
            {
                "verse": "Carpathon et salebris duram Pholegandron acutis,"
            },
            {
                "verse": "Mox Diam, Melonque illic gens Attica quondam"
            },
            {
                "verse": "Extinxit miseros tenera cum prole parentes."
            },
            {
                "verse": "Nec non et rigidas Cranaes inamabilis oras"
            },
            {
                "verse": "Praeterit: illicitos ubi primum infamis adulter"
            },
            {
                "verse": "Tyndaridi dedit amplexus, castumque cubile"
            },
            {
                "verse": "Polluit iniustae pariturum incendia Troiae."
            },
            {
                "verse": "Inde autem Maleae scopulos, undasque sequaces"
            },
            {
                "verse": "Exuperans, placido cursu Messenia radit"
            },
            {
                "verse": "Littora et Aenussas Euro impellente relinquit."
            },
            {
                "verse": "Illam etiam scopulosa Ithace mirata volantem est:"
            },
            {
                "verse": "Miratae Ionios celerem percurrere fluctus,"
            },
            {
                "verse": "Quae modo devictos testantur Echinades hostes"
            },
            {
                "verse": "Thracas et undisono submersas aequore classes"
            },
            {
                "verse": "Hesperiae scelerum poenas solvisse merentes."
            },
            {
                "verse": "Et vos Leucatae nimbosa cacumina montis,"
            },
            {
                "verse": "Fulminibusque altam percussa Ceraunia frontem,"
            },
            {
                "verse": "Protinus ingressam Adriacas vidistis in undas"
            },
            {
                "verse": "Peucetios petere et tuto se condere portu."
            },
            {
                "verse": "Qualis ubi aerii summo de vertice saxi"
            },
            {
                "verse": "Ilicet aurarum strepitu commota columba"
            },
            {
                "verse": "Avolat et magni praeceps secat aetheris oras,"
            },
            {
                "verse": "Et tandem patria laetam se turre recondit,"
            },
            {
                "verse": "Sic illa, indomitum postquam tranaverat aequor,"
            },
            {
                "verse": "Littus adit victrix, claraeque allabitur urbi:"
            },
            {
                "verse": "Quam quondam (ceu prisca ferunt monimenta priorum)"
            },
            {
                "verse": "Daedalides, omnemque agrum, qua Daunia tellus"
            },
            {
                "verse": "Culta patet proprio ducens e nomine nomen"
            },
            {
                "verse": "Fecit Iapygiam: seri sed deinde nepotes"
            },
            {
                "verse": "Dixerunt Barium: primi unde insignia regni"
            },
            {
                "verse": "Sceptraque, purpureosque habitus, sacrumque tiaram,"
            },
            {
                "verse": "Sumere tum reges Siculique, Italique solebant."
            },
            {
                "verse": "Ergo ipsi optata tandem potiuntur arena,"
            },
            {
                "verse": "Votaque solliciti persolvunt debita nautae"
            },
            {
                "verse": "Nicoleo, cui templum altis sublime columnis,"
            },
            {
                "verse": "Marmoreumque, ingensque calet fumantibus aris:"
            },
            {
                "verse": "Et circum Arabiis permiscet odoribus auras."
            },
            {
                "verse": "In medio sacram testudo intercipit urnam"
            },
            {
                "verse": "Aurea, quae Divi cineres atque ossa sepulti"
            },
            {
                "verse": "Complexa, ambrosium summo de marmore fundit"
            },
            {
                "verse": "(Mira quidem, sed certa fides) iniussa liquorem."
            },
            {
                "verse": "Huc pius ingrediens heros sanctissima primum,"
            },
            {
                "verse": "Aurea pyxis ubi niveum complectitur orbem"
            },
            {
                "verse": "Caelestis crusti, mysteria pronus adorat."
            },
            {
                "verse": "Mox humilis, supplexque altam contendit ad aram:"
            },
            {
                "verse": "Ac pressa genibus terra sic voce precatur."
            },
            {
                "verse": "Dive, Myram Lyciae cui sex ex urbibus unam"
            },
            {
                "verse": "Innumeris illustrem atavis, populoque frequentem"
            },
            {
                "verse": "Insueta patres olim dant sorte regendam:"
            },
            {
                "verse": "Qui puer et nutricis egens lactantis ab ipsis"
            },
            {
                "verse": "Uberibus, quoties lux quarta et sexta refulsit,"
            },
            {
                "verse": "Avertens faciem seras ieiunis in horas"
            },
            {
                "verse": "Sensisti gelidae venisse crepuscula noctis:"
            },
            {
                "verse": "Mox et opes patrias miseris largitus egenis"
            },
            {
                "verse": "Sancta Palaestinae visis loca et undique navem"
            },
            {
                "verse": "Iactatam ventis, agitatam et fluctibus atris"
            },
            {
                "verse": "Ipse Deo supplex optato in littore sistis"
            },
            {
                "verse": "Incolumen, saevique expertus vincla tyranni,"
            },
            {
                "verse": "Post tristes casus, post dura incommoda tandem"
            },
            {
                "verse": "Discedis, curasque hominum, terrasque relinquens"
            },
            {
                "verse": "In coelum sublimis abis, unde arduus orbem"
            },
            {
                "verse": "Despicis et tantos tecum miserare labores:"
            },
            {
                "verse": "Sis bonus, o nostrisque fave, sanctissime, coeptis."
            },
            {
                "verse": "Dixerat et coelo supplex immota tenebat"
            },
            {
                "verse": "Lumina, largifluo spargens sibi flumine pectus:"
            },
            {
                "verse": "Sustuleratque ambas, quasi raptus ad aethera, palmas:"
            },
            {
                "verse": "Cum senior, cui prima sacri custodia templi,"
            },
            {
                "verse": "Curaque perpetuis adolere altaria flammis"
            },
            {
                "verse": "Supplicis aspectu subito commotus et ore."
            },
            {
                "verse": "Dic nobis, dic hospes, ait, nomenque, genusque,"
            },
            {
                "verse": "Quisquis es: et mensas hodie dignare paratas."
            },
            {
                "verse": "Namque diem solemnem agimus, quo maximus heros"
            },
            {
                "verse": "Hinc abiit clara coeli in statione locatus."
            },
            {
                "verse": "Sic memorans, dextra apprensum in sacraria ducit,"
            },
            {
                "verse": "Atque auro e solido solidas ostendit acerra,"
            },
            {
                "verse": "Et pateras, calicesque graves, purosque lebetes"
            },
            {
                "verse": "Vasa ministeriis, cultuque accommoda templi:"
            },
            {
                "verse": "Ille autem admirans placido est sic ore loquutus."
            },
            {
                "verse": "Non equidem sine mente Dei, sine numinis aura"
            },
            {
                "verse": "Adveni has primum terras et Iapygis urbem,"
            },
            {
                "verse": "Quam victor populorum heros Patareius unam"
            },
            {
                "verse": "Protegit et fidus praeses, custosque sacrorum"
            },
            {
                "verse": "Ipse suis patrociniis tutatur egentem."
            },
            {
                "verse": "Iam Solymae manifesta salus, iam Persidis atra"
            },
            {
                "verse": "Caede Palaestinis tepefient flumina campis."
            },
            {
                "verse": "Desierat fari senior, cum talia Alethes"
            },
            {
                "verse": "Miratus magno scitandi ardescit amore,"
            },
            {
                "verse": "Quae sit tanta salus, quae caede tepentia crescant"
            },
            {
                "verse": "Flumina, quos ducat victrix Europa triumphos."
            },
            {
                "verse": "Subiicit haec igitur cupienti habitator eremi."
            },
            {
                "verse": "Non ullus (mihi crede) furor, non ulla futuri"
            },
            {
                "verse": "Vana superstitio percellit imagine mentem:"
            },
            {
                "verse": "Verum animo tanti praesens, fiducia Divi"
            },
            {
                "verse": "Addita et Ausoniae felix adventus ad oras,"
            },
            {
                "verse": "Quas ego concepi spes imo in pectore cunctas"
            },
            {
                "verse": "Integrat et coepto suadet dare vela labori."
            },
            {
                "verse": "Namque Palaestinas nuper novus advena terras"
            },
            {
                "verse": "Dum peragro et Solymae vestigia cuncta videre"
            },
            {
                "verse": "Pressa Deo iuvat atque ipsi advigilare Sepulchro,"
            },
            {
                "verse": "Et modo Carmeli montes, modo visere Idumem"
            },
            {
                "verse": "Palmiferam et sacros Iordane ex amne liquores"
            },
            {
                "verse": "Sumere, tum si qua est regio testisque, memorque"
            },
            {
                "verse": "Mortis et exactae per tot miracula vitae,"
            },
            {
                "verse": "Aut lacus, aut rupes, aditum perrumpere et ad se"
            },
            {
                "verse": "Ire iubet: vidi eversas, proh dedecus, aras,"
            },
            {
                "verse": "Templaque cornipedum praesepia facta ferorum."
            },
            {
                "verse": "Sed me dicentem iam deserat auricomus Sol,"
            },
            {
                "verse": "Si foedas ignominias, si dura piorum"
            },
            {
                "verse": "Exitia et saevos casus memorare libebit."
            },
            {
                "verse": "Exarsere ignes animo: subit ira ruentem"
            },
            {
                "verse": "Ulcisci pietatem armis: scelera inde nefanda"
            },
            {
                "verse": "Deturbare procul, nostrisque afferre salutem,"
            },
            {
                "verse": "Immanis quos ipsa premunt regna impia gentis."
            },
            {
                "verse": "Ergo ego primores Solymae iuvenesque, senesque"
            },
            {
                "verse": "Alloquor et miseris quae sit sententia posco."
            },
            {
                "verse": "Ast ollis (neque enim certae de dedere morti)"
            },
            {
                "verse": "Iam dubitent, tempus siquando id postulet et res)"
            },
            {
                "verse": "Omnibus idem animus populos e sede superbos"
            },
            {
                "verse": "Deiicere imperii, saevosque expellere reges,"
            },
            {
                "verse": "Aut ultro cunctos uni dare colla securi."
            },
            {
                "verse": "Haec eadem Syrii, quos flumine magnus Orontes"
            },
            {
                "verse": "Alluit, Antiochi veteri cognomine dicti."
            },
            {
                "verse": "Haec Cilices, Lyciique volunt: haec Olbia, cuius"
            },
            {
                "verse": "Ascanius placido perfundit moenia fluctu:"
            },
            {
                "verse": "Nec qui Byzanti populo dominatur et unus"
            },
            {
                "verse": "Obtinet imperium, qua se fera Thracia pandit,"
            },
            {
                "verse": "Quaeque adeo Pelopis tellus circumdatur undis"
            },
            {
                "verse": "Auxilium iam ferre neget sed viribus impar"
            },
            {
                "verse": "Non audet lapsis Asiae succurrere rebus,"
            },
            {
                "verse": "Expectatque tacens dum se Germania bellax"
            },
            {
                "verse": "Excitet, aut Italum virtus miserata ruinas"
            },
            {
                "verse": "Imperii, labesque graves, aut Gallia fortes,"
            },
            {
                "verse": "Gallia magnanimum mater generosa virorum,"
            },
            {
                "verse": "Cogat in arma duces, belloque ea regna lacessat."
            },
            {
                "verse": "Ac mihi versanti tantam sub pectore molem,"
            },
            {
                "verse": "Nuntius in somnis alto delapsus Olympo"
            },
            {
                "verse": "Constitit ante oculos et coepta capessere iussit."
            },
            {
                "verse": "Quare ego nunc primum vestras appulsus ad oras"
            },
            {
                "verse": "Ausoniae ingredior reges aditurus et ipsum"
            },
            {
                "verse": "Christicolum patrem, septem qui collibus urbis"
            },
            {
                "verse": "Praesidet atque hominum mentes, sensuque potentum"
            },
            {
                "verse": "Impellens stimulante Deo regit unus, agitque;"
            },
            {
                "verse": "Desierat, cum longaevus sic infit Alethes."
            },
            {
                "verse": "Magna quidem, magna, o hospes, neque temporis huius"
            },
            {
                "verse": "Coepta paras et ni me animi sententia fallit,"
            },
            {
                "verse": "Nulla ope mortali, nullo superanda labore."
            },
            {
                "verse": "Namque inter sese divisa potentia regum"
            },
            {
                "verse": "Infregit solidas bellorum ad munia vires"
            },
            {
                "verse": "Iamdudum, imperiique Italos spoliavit habenis."
            },
            {
                "verse": "Si tamen haec audere potes, si fixa voluntas"
            },
            {
                "verse": "Ista tibi, precibusque tuis Deus applicat aures,"
            },
            {
                "verse": "Accipe quae primum studio suscepta, fideque"
            },
            {
                "verse": "Perficias neque enim, tanti quem gloria facti"
            },
            {
                "verse": "Certa manet, nobis haec intentata relinquas,"
            },
            {
                "verse": "Exitus omen erit nam res opis indiga et uno"
            },
            {
                "verse": "Vindice digna Deo coeptis bene gesta favebit,"
            },
            {
                "verse": "Et spem non dubiam dubiis modo mentibus addet."
            },
            {
                "verse": "Hanc partem Italiae, belloque et pace potentem,"
            },
            {
                "verse": "Imperio postquam patrio cessere Quirites,"
            },
            {
                "verse": "Thracibus et Tiberis dominatum amisit avitum,"
            },
            {
                "verse": "Externi tenuere duces nos ante superbo"
            },
            {
                "verse": "Servitio oppressi iussisque, minisque Getarum"
            },
            {
                "verse": "Parvimus nos saepe Arabum sumus impia passi"
            },
            {
                "verse": "Imperia et victi poenas expendimus Afris."
            },
            {
                "verse": "Postremo dum compositis iam rebus avaras"
            },
            {
                "verse": "Graiorumque manus et mores ferre protervos"
            },
            {
                "verse": "Cogimur, atque animo placidas assuescimus artes,"
            },
            {
                "verse": "Extremis orbis gentes in finibus ortae,"
            },
            {
                "verse": "Inde ubi vicinam spectant Electrides Arcton"
            },
            {
                "verse": "Insulae Oceano in magno, venere Chadeni,"
            },
            {
                "verse": "Bastarnaeque truces et fortia pectora Cimbri,"
            },
            {
                "verse": "Quos patriae, veterumque aetas ignara locorum,"
            },
            {
                "verse": "Nec tamen ignota terrarum a parte profectos"
            },
            {
                "verse": "Nostra haec Normannos invento nomine dixit."
            },
            {
                "verse": "Quippe ea gens Septem gelido subiecta trioni"
            },
            {
                "verse": "Liquerat et campos et inhospita saxa Chalusi:"
            },
            {
                "verse": "Ac post eversas ipsis cum moenibus urbes"
            },
            {
                "verse": "Gallorum et miseris passim viduata colonis"
            },
            {
                "verse": "Rura, ferox nostris regionibus intulit arma,"
            },
            {
                "verse": "Nacta ducem magna virtute et fortibus ausis"
            },
            {
                "verse": "Tancredum praestantem, opibusque et sanguine clarum,"
            },
            {
                "verse": "Et forma insignem et numerosa prole beatum."
            },
            {
                "verse": "Namque illi fines, alienaque regna colenti"
            },
            {
                "verse": "Bissenos natos faecunda creaverat uxor,"
            },
            {
                "verse": "Edoctosque sitim in sylvis perferre, famemque"
            },
            {
                "verse": "Saepe graves coeli tolerare coegerat aestus,"
            },
            {
                "verse": "Saepe etiam pedibus rigidas calcare pruinas,"
            },
            {
                "verse": "Immanes dum luce feras, dum nocte sequuntur."
            },
            {
                "verse": "Ceu sus innumeros limo durata nepotes"
            },
            {
                "verse": "Quae post terga trahit, valles ingressa profundas"
            },
            {
                "verse": "Decussae ingentes glandis populatur acervos"
            },
            {
                "verse": "Et procul inde ursos fugat et genus acre luporum:"
            },
            {
                "verse": "Solaque foecunda saltus et pascua sylvae"
            },
            {
                "verse": "Insidet atque epulis pinguescere pergit opimis."
            },
            {
                "verse": "Ipse etiam genitor natis comitantibus, omnes"
            },
            {
                "verse": "Expulit obsessis Insubrum e finibus hostes"
            },
            {
                "verse": "Et vitreo quaecumque vado Ticinus et ingens"
            },
            {
                "verse": "Eridanus, quaecumque vagus secat Ollius arva,"
            },
            {
                "verse": "Abduaque et tenuis gelido cum flumine Rhenus,"
            },
            {
                "verse": "In leges iurare suas devicta coegit:"
            },
            {
                "verse": "Imposuitque iugum populis a littoris ora"
            },
            {
                "verse": "Adriaci ad fines Samnitum et ab amne Phiterno,"
            },
            {
                "verse": "Qua fluit in longum regio ditissima, adusque"
            },
            {
                "verse": "Hydrunti et mollis cultissima rura Tarenti."
            },
            {
                "verse": "Nec satis haec Siculos Afris extrema luentes"
            },
            {
                "verse": "Supplicia, hinc urbes, illinc populantibus agros"
            },
            {
                "verse": "Defendit, peditesque omnes delevit, equosque."
            },
            {
                "verse": "Post etiam caede ingenti congressus iniquas"
            },
            {
                "verse": "Prostravit turmas et funere mersit acerbo"
            },
            {
                "verse": "Innumeros at tu dictis Argive maneres,"
            },
            {
                "verse": "Pactamque victrici deferres praemia genti."
            },
            {
                "verse": "Mox veteris custos mori, legumque severus"
            },
            {
                "verse": "Gessisti vindex regnum Roberte paternum:"
            },
            {
                "verse": "Acri animo, claraque ingens virtute, tuaque"
            },
            {
                "verse": "Ante alios omnes pietate insignis et armis."
            },
            {
                "verse": "Brundusium tibi se terra oppugnata, marique"
            },
            {
                "verse": "Dedidit urbs, Graiis longe discedere iussis"
            },
            {
                "verse": "Et tua Trinacrii venere in iura, fidemque."
            },
            {
                "verse": "Ac nisi mors tantis obsisteret invida coeptis,"
            },
            {
                "verse": "Victrices superata manus iam Thracia, iamque"
            },
            {
                "verse": "Barbara servitium quae gens minitatur acerbum"
            },
            {
                "verse": "Europae (sic spes fuerat) sensisset et arma."
            },
            {
                "verse": "Quorum adeo veriti virtutem animosus Acarnan,"
            },
            {
                "verse": "Et latrociniis, raptoque exercita pubes"
            },
            {
                "verse": "Aetola, imperium dextrae subiere potentis"
            },
            {
                "verse": "Ultroque omnes, ultro invicti sunt regia passi"
            },
            {
                "verse": "Iussa ducis verum postquam discordia fratrum"
            },
            {
                "verse": "Impulit inter se miseros concurrere cives,"
            },
            {
                "verse": "Descivere omnes et nos liquere rebelles."
            },
            {
                "verse": "Nam soboles natu maior virtute secundus,"
            },
            {
                "verse": "Haud aequo patiens animo, quod frater ademptas"
            },
            {
                "verse": "Ferret opes, regnique unus poteretur habenis,"
            },
            {
                "verse": "Italiam repetens victor dimisit Achivos."
            },
            {
                "verse": "Ac nunc germani saevo premit oppida bello:"
            },
            {
                "verse": "Depopolatur agros: altaeque in moenia Melphes"
            },
            {
                "verse": "Arietat, excidiumque urbi, populisque minatur."
            },
            {
                "verse": "Hos motus, ni forte parum Deus obstet amicus,"
            },
            {
                "verse": "Comprimere atque iras primum sedare necesse est:"
            },
            {
                "verse": "Quando hic militiae veteris grave robur, opesque"
            },
            {
                "verse": "Ingentes, nec non classes, navalia, portus,"
            },
            {
                "verse": "Unde ad palmiferam facilis traiectus Idumem."
            },
            {
                "verse": "Vix haec fatus erat aevi maturus Alethes,"
            },
            {
                "verse": "Cum se se ad templum victor Boemundus agebat,"
            },
            {
                "verse": "Vota soluturus Divo, quae fecerat ante,"
            },
            {
                "verse": "Nicoleo, ut caperet sine caede et sanguine Melphem."
            },
            {
                "verse": "Ergo aderat circum ducibus stipatus amicis,"
            },
            {
                "verse": "Et corde et vultu quaerens a numine pacem,"
            },
            {
                "verse": "Suppositum genibus pressit pulvinar et ambas"
            },
            {
                "verse": "Ad coelum palmas humili cum voce tetendit."
            },
            {
                "verse": "O, qui coniectos Byzanti in vincla tribunos,"
            },
            {
                "verse": "Damnatosque neci per fraudem et crimen iniquum,"
            },
            {
                "verse": "Servasti incolumes, meritas tibi maxime grates"
            },
            {
                "verse": "En agimus, laetique tuis advolvimur aris."
            },
            {
                "verse": "Ac tu, sancte pater, si, quod te poscimus, aequum est,"
            },
            {
                "verse": "Si iustum gerimus bellum cum fratre, piumque,"
            },
            {
                "verse": "Da positis odiis certo nos foedere iungi"
            },
            {
                "verse": "Concordes, sumptisque ambos discedere ab armis."
            },
            {
                "verse": "Haec ille ut secum tacito sic ore precatus,"
            },
            {
                "verse": "Surgit et ex ebeno nigranti, alboque elephanto,"
            },
            {
                "verse": "Quam mira Assyrius fabricaverat arte Phraates,"
            },
            {
                "verse": "Et cocco et denso famulus constraverat auro,"
            },
            {
                "verse": "Augusta sese sublimem in sede locavit."
            },
            {
                "verse": "Mox alii circum proceres capita ardua nudi"
            },
            {
                "verse": "Stabant, incoeptisque sacris intenta tenebant"
            },
            {
                "verse": "Ora, sacerdoti linguisque, animisque faventes:"
            },
            {
                "verse": "Heroemque omnes Lyciae, Pataraeque potentem"
            },
            {
                "verse": "Orabant humiles, ducis ut fine labe iuventam,"
            },
            {
                "verse": "Et vitam il longos facilis produceret annos:"
            },
            {
                "verse": "Germanosque ira inter se, belloque diremptos"
            },
            {
                "verse": "Concordes stabili fratres sociaret amore."
            },
            {
                "verse": "Mox autem precibusque piis, sacrisque peractis,"
            },
            {
                "verse": "Occurrit venienti ultro longaevus Alethes."
            },
            {
                "verse": "Inclyte rex Robertiades, tibi gratulor (inquit)"
            },
            {
                "verse": "Victori: atque istam, peperit quam vivida virtus,"
            },
            {
                "verse": "Laetitiam rebus nusquam variantibus oro"
            },
            {
                "verse": "Perpetuam, ut dulci placitam cum pace quietem"
            },
            {
                "verse": "Nactus, in externos vires atque arma tyrannos"
            },
            {
                "verse": "Convertas, Graiumque oras et littora Thracum"
            },
            {
                "verse": "Imperio adiicias et barbara regna lacessas."
            },
            {
                "verse": "Quod virtus tua promittit: quod gloria gentis"
            },
            {
                "verse": "Postulat, unde genus iuventus fortissime ducis."
            },
            {
                "verse": "Quodque adeo fuit invicti cura una parentis"
            },
            {
                "verse": "Conficere et regni longe producere fines"
            },
            {
                "verse": "Ausonii: populisque feris imponere leges:"
            },
            {
                "verse": "Iuraque nobilium reparare amissa Quiritum."
            },
            {
                "verse": "Nam memini, cum Tarpeia de rupe rebelles"
            },
            {
                "verse": "Deiecit cives victor, caesisque maniplis"
            },
            {
                "verse": "Henricum, fautrix cui tum Germania fasces"
            },
            {
                "verse": "Detulerat, procul urbe fugam celerare coegit,"
            },
            {
                "verse": "Eximere oppressum longa obsidione, metuque"
            },
            {
                "verse": "Pontificem, sanctaeque in sceptra reponere sedis:"
            },
            {
                "verse": "Cuius ab auspiciis bello multo ante gerendo"
            },
            {
                "verse": "Impositus, munusque obiens insignis honoris,"
            },
            {
                "verse": "Bis Venetos, bis secum ausos concurrere Graios"
            },
            {
                "verse": "Contuderat, geminasque imo sub gurgite classes"
            },
            {
                "verse": "Merserat atque acie victor dimiserat Orco"
            },
            {
                "verse": "Millia multa virum: iamque affectabat ad oras"
            },
            {
                "verse": "Byzanti festinus iter, iam Thracia vastis"
            },
            {
                "verse": "Concipiens animis invadere regna parabat."
            },
            {
                "verse": "Ipse ego, quem secum casus deduxit in omnes"
            },
            {
                "verse": "Sacra ministrantem festis peragenda diebus,"
            },
            {
                "verse": "Mirabar sublimem animum, mirabar et una"
            },
            {
                "verse": "Ad decus intentum, stimulosque cupidinis acres"
            },
            {
                "verse": "Egregiae et magnos curarum in pectore fluctus"
            },
            {
                "verse": "Voluentem, quorum impulsu iam concitus ibat"
            },
            {
                "verse": "Supra omnes, regnisque Asiae, Libyaeque ruinam"
            },
            {
                "verse": "Molitus tacita capiebat gaudia mente."
            },
            {
                "verse": "Tum Robertiades lachrymis Boemundus obortis,"
            },
            {
                "verse": "Haec, ait, haec nobis, quae nunc, pater optime, narras"
            },
            {
                "verse": "Nota nimis, semperque animo genitoris imago"
            },
            {
                "verse": "Fixa haeret iusta in Thraces capere arma monentis,"
            },
            {
                "verse": "Atque Asiae campos bello vastare iubentis;"
            },
            {
                "verse": "Nec semel ante oculos in somnis constitit ipse,"
            },
            {
                "verse": "Qualis erat, facieque minax, vultuque severus,"
            },
            {
                "verse": "Oppida cum prostravit humi Taulantia et arces,"
            },
            {
                "verse": "Altaque Dyrrachii subvertit moenia victor:"
            },
            {
                "verse": "Aut cum Cassiopes moriens prope littus, acerbae"
            },
            {
                "verse": "Cassiopes littus, cunctarum infame sepulchrum"
            },
            {
                "verse": "Virtutum, extincto quae tum periere parente,"
            },
            {
                "verse": "Moerentem dictis consolabatur amicis."
            },
            {
                "verse": "Nate, tui effigies et spes fidissima patris,"
            },
            {
                "verse": "Nate Italis, nate externis exercite bellis,"
            },
            {
                "verse": "Tantorumque, adeo socius, testisque laborum,"
            },
            {
                "verse": "Quos ego suscepi, quos nunc ego linquere cogor"
            },
            {
                "verse": "Effusos (sic certa Deo, stabilisque voluntas)"
            },
            {
                "verse": "Ipse vides, alacres quam te comitentur euntem"
            },
            {
                "verse": "Ferro accinctae acies, quamque undique circumsistant"
            },
            {
                "verse": "Agmina multa virum et nostri studiosa iuventus"
            },
            {
                "verse": "Nominis, obscurae iampridem inimica quietis."
            },
            {
                "verse": "Haec tibi pacatis, qui nunc obstare videntur,"
            },
            {
                "verse": "Hostibus, ingentem summis heroibus addet,"
            },
            {
                "verse": "Imponetque sacrum capiti gavisa tiaram:"
            },
            {
                "verse": "Quem modo longinqua Deus in regione paratam"
            },
            {
                "verse": "Servat et impense per mille pericula rerum,"
            },
            {
                "verse": "Perque adeo varios casus, durosque labores"
            },
            {
                "verse": "Quaesitum, si vera olim mihi numine plenus,"
            },
            {
                "verse": "Afflatusque Deo cecinit longaevus Ionas,"
            },
            {
                "verse": "Spectabunt laeti provecta aetate nepotes."
            },
            {
                "verse": "Hac pater ingenti natorum accensus amore,"
            },
            {
                "verse": "Ne regni causa Italici discordia fratres"
            },
            {
                "verse": "Divideret, viresque adsumeret invida nostras."
            },
            {
                "verse": "Quamquam, o sed noxae, quarum persolvere poenas"
            },
            {
                "verse": "Cogimur, innumerae mentemque, animumque benignum"
            },
            {
                "verse": "Avertere Dei: qui nos amittere passus"
            },
            {
                "verse": "Propterea tot regna armis quaesita, manuque"
            },
            {
                "verse": "Invicti genitoris, avitae et robora gentis."
            },
            {
                "verse": "Verum haec, sancte senex, uni cui cura piandi"
            },
            {
                "verse": "Flagitia et summi placandi numinis iram"
            },
            {
                "verse": "Credita, si precibus non dedignabere castis"
            },
            {
                "verse": "Exorare Deum, nostri, ut rerumque misertus"
            },
            {
                "verse": "Extinguat clemens tanta haec incendia regni"
            },
            {
                "verse": "Ausonii et coepti discordia semina belli:"
            },
            {
                "verse": "Idem etiam fortasse viam monstrabit et altum"
            },
            {
                "verse": "Sternet iter, sceptra evertens Orientes, opesque."
            },
            {
                "verse": "Vix, haec desierat fari, cum magnus Alethes"
            },
            {
                "verse": "Subiicit: o ingens patris decus, o nova gentis"
            },
            {
                "verse": "Gloria, quae nam in te regum fortissime primum"
            },
            {
                "verse": "Laudarim? Pietatem animi, roburque iuventae?"
            },
            {
                "verse": "An belli audaces, an pacis amabilis artes?"
            },
            {
                "verse": "Omnia quae pariter seclis venientibus aetas"
            },
            {
                "verse": "Suspiciens, pariter magnum super aethera tollet"
            },
            {
                "verse": "Et tibi divinos famae instaurabit honores."
            },
            {
                "verse": "Non temere, astuteve aliquid fortissimus heros"
            },
            {
                "verse": "Ipse tuus genitor, quod veri effoeta senectus"
            },
            {
                "verse": "Acta metu solidas animi languescere vires"
            },
            {
                "verse": "Senserit, extrema est titubans in morte loquutus."
            },
            {
                "verse": "Namque eadem aetatis sublimina prima ruentis,"
            },
            {
                "verse": "Cum belli arderet studiis, persaepe canebat"
            },
            {
                "verse": "Ista mihi de te puero non Appula tellus,"
            },
            {
                "verse": "Non et Iapygiae, quae Daunia finibus haeret,"
            },
            {
                "verse": "Iam capere hunc possit, cum primum adoleverit et se"
            },
            {
                "verse": "Noverit haud usquam patriae virtutis egentem."
            },
            {
                "verse": "Et nunc si veri quicquam mens augurat, ingens"
            },
            {
                "verse": "Tantarum nobis rerum est oblata facultas."
            },
            {
                "verse": "Namque hic adveniens Solymarum nuper ad oris,"
            },
            {
                "verse": "Iudaea ex media ciet alta ad praemia reges"
            },
            {
                "verse": "Ausonios, totamque Asiam promittere praedam"
            },
            {
                "verse": "Non dubitat populorum uno vos ore vocantum"
            },
            {
                "verse": "In regna et dominos cupientum expellere Turcas."
            },
            {
                "verse": "Haec memorans, ardorem animis iniecit, ut ultro"
            },
            {
                "verse": "Christicolum cuperet narrantem audire labores."
            },
            {
                "verse": "Nec mirum: namque ipse Deus, qui pectora regum"
            },
            {
                "verse": "Unus obit, sensumque movens alternat et urget."
            },
            {
                "verse": "Iamdudum mentem divino afflaverat aestu,"
            },
            {
                "verse": "Insuetoque imas accenderat igne medullas."
            },
            {
                "verse": "Ergo ait, o utinam summi regnator Olympi"
            },
            {
                "verse": "Haec inter reges componat foedera et acres"
            },
            {
                "verse": "Excitet Europae populos, quos conscia virtus"
            },
            {
                "verse": "Ipsa sui stimulet tam iusta in bella, feroxque"
            },
            {
                "verse": "Sponte sua pubes raptis sese induat armis."
            },
            {
                "verse": "Ipse ego, quem praesens germani iniuria versat"
            },
            {
                "verse": "Immeritum, propriisque palam deturbat ab agris"
            },
            {
                "verse": "Haeredem et summo secum contendere iure"
            },
            {
                "verse": "Cogit, ut armatis in mutua vulnera dextris"
            },
            {
                "verse": "Fraternos Italo foedenus sanguine campos,"
            },
            {
                "verse": "Victas dedo manus victor, regnisque paternis,"
            },
            {
                "verse": "Si modo quod memoras hospes venerande, sequatur"
            },
            {
                "verse": "Foedus amicitiae, iam nunc discedere certum est."
            },
            {
                "verse": "Sin autem secus ac volumus, res cesserit et nos"
            },
            {
                "verse": "Exitus ingenti de spe deiecerit omnes,"
            },
            {
                "verse": "Tum tu Pontificem Romae exorare memento,"
            },
            {
                "verse": "Litibus imponat nostris finemque, modumque,"
            },
            {
                "verse": "Suspiciens uno dignam se iudice causam."
            },
            {
                "verse": "Quoque id commodius, nisi forte indebita posco,"
            },
            {
                "verse": "Conficias, certos nostra hac ex urbe legemus"
            },
            {
                "verse": "Quam primum, tecum quos dimittamus amicos,"
            },
            {
                "verse": "Componi orantes constanti foedere pacem."
            },
            {
                "verse": "Interea (neque enim tantis conatibus instes,"
            },
            {
                "verse": "Illorumque expers hominum, ignarusque locorum,"
            },
            {
                "verse": "Quique adeo teneant Asiae vel regna, vel urbes"
            },
            {
                "verse": "Undique praesidiis et multo milite vinctas)"
            },
            {
                "verse": "Dic age, nec cupidis notae tibi nomina gentis,"
            },
            {
                "verse": "Cuius ad haec tenuis famae loca pervenit aura,"
            },
            {
                "verse": "Auribus invideas, quique arma capessere contra,"
            },
            {
                "verse": "Qui conferre manus, qui bello audere ferantur."
            },
            {
                "verse": "Haec Robertiades Boemundus at inclytus hospes"
            },
            {
                "verse": "Ex alto repetens diri primordia regni:"
            },
            {
                "verse": "Expulerat Parthos armis victricibus, inquit,"
            },
            {
                "verse": "Imperii fines adoriri Heraclius ausos,"
            },
            {
                "verse": "Auxilio populorum usus, quos incola terrae"
            },
            {
                "verse": "Arabiae felix proprio de nomine dictos"
            },
            {
                "verse": "Ipsa suo quondam Romana in proelia misit."
            },
            {
                "verse": "Militiae sed enim postquam, morumque periti"
            },
            {
                "verse": "Bellandi cunctas didicere artesque, dolosque,"
            },
            {
                "verse": "Ingentique aestu atque insueto frigore corpus"
            },
            {
                "verse": "Durarunt, hostesque sua virtute subactos,"
            },
            {
                "verse": "Disiectosque duces, desolatosque maniplos"
            },
            {
                "verse": "Videre et moestas vertere in terga phalanges,"
            },
            {
                "verse": "Descivere fide, seque adiunxere volentes"
            },
            {
                "verse": "Imperii Arabum, tum primum in bella secuti"
            },
            {
                "verse": "Abdaridem: quo non alter versutior umquam,"
            },
            {
                "verse": "Seu sit opus aut varias populis intexere fraudes,"
            },
            {
                "verse": "Deceptasve semel compellere ad impia mentes,"
            },
            {
                "verse": "Eversorem Asiae, portentum immane, luemque"
            },
            {
                "verse": "Excitam barathro, qui verum e pectore cultum,"
            },
            {
                "verse": "Inque Deum pietatem omnem subvertere doctus"
            },
            {
                "verse": "Et miseros imis animos damnare tenebris,"
            },
            {
                "verse": "Dum simulat sese venienti numine totum"
            },
            {
                "verse": "Afflari, mentemque Deo, sensusque teneri:"
            },
            {
                "verse": "Ilicet ingenti, turbae rudis auctus opum vi"
            },
            {
                "verse": "Aegyptum aggreditur, Syriamque in iura, fidemque"
            },
            {
                "verse": "Cogit et eversos Persas belloque, fameque"
            },
            {
                "verse": "Occupat, ac miseris ritus describit habendos"
            },
            {
                "verse": "Sacrorum et faciles infanda ad crimina leges."
            },
            {
                "verse": "Inde igitur firmis legionibus undique septus"
            },
            {
                "verse": "Iudaeam invadit, Solymosque oppugnat et urbis"
            },
            {
                "verse": "Moenia, deiectis passim custodibus atrox"
            },
            {
                "verse": "Aequat humi, populosque pios obtruncat et aedes"
            },
            {
                "verse": "Templaque, quae CHRISTO transacta dicaverat aetas,"
            },
            {
                "verse": "Excindit, sacratque sibi, pro dedecus, aras:"
            },
            {
                "verse": "Infandas aras illic, ubi nuper IESUS"
            },
            {
                "verse": "Vera Dei soboles, summique exemplar amoris,"
            },
            {
                "verse": "Ad coelum monstrarat iter, sublatus iniquis"
            },
            {
                "verse": "Iudiciis, duraeque cruci data victima, primi"
            },
            {
                "verse": "Morte sua luerat peccatum immane parentis,"
            },
            {
                "verse": "Infernas domos victor recluserat: illic"
            },
            {
                "verse": "Fundamenta iacit diri teterrima ritus."
            },
            {
                "verse": "Ulla nec immemores etiam dum cura nepotes"
            },
            {
                "verse": "(Heu labem sceleris numquam ulla in gente relictam)"
            },
            {
                "verse": "Tangit et in populos vindex agit ira rebelles."
            },
            {
                "verse": "Sexcentos iam capta annos infamibus aris"
            },
            {
                "verse": "Servit adhuc Solyma et culta in convalle Damascus."
            },
            {
                "verse": "Nec pudet egelidi Daphnen ad littus Orontis,"
            },
            {
                "verse": "Quae populos CHRISTI de nomine prima vocavit"
            },
            {
                "verse": "Ausa suos, nec non Biblon, Sidona, Tyronque"
            },
            {
                "verse": "Oppressa cervice iugum perferre, suaque"
            },
            {
                "verse": "Desperare omnes de libertate: nec ullam"
            },
            {
                "verse": "Partem Asiae, magna quae non ditione prematur"
            },
            {
                "verse": "Turcarum atque Arabum. Quando gens illa nefanda"
            },
            {
                "verse": "Acta fame quondam Scythiae deserta reliquit"
            },
            {
                "verse": "Et vitae ingrato quaerens alimenta labore"
            },
            {
                "verse": "Ipsa suas operas Persis famulata locabat."
            },
            {
                "verse": "Sed simul ac iuvenum coetu florere, virumque"
            },
            {
                "verse": "Coepit et instructas potuit secernere turmas,"
            },
            {
                "verse": "In dominos ausa est proprios convertere dextras,"
            },
            {
                "verse": "Atque acie fusis patrias imponere leges."
            },
            {
                "verse": "Sic Medos, sic Armenios, Cilicesque feroces,"
            },
            {
                "verse": "Et Lycos, Lydosque manu superavit et audax"
            },
            {
                "verse": "Intulit arma Arabis nec erat tum viribus aequis:"
            },
            {
                "verse": "Congressi tamen in pugnam, seque inter adorti"
            },
            {
                "verse": "Discessere pares, foedusque his legibus ictum:"
            },
            {
                "verse": "Esset it his idem atque illis Deus, impius idem"
            },
            {
                "verse": "Cultus et Abdarides unum modo numen utrisque."
            },
            {
                "verse": "Ac veluti par acre canum, cum valle latentes"
            },
            {
                "verse": "Impulsi quaerunt odiis immanibus apros,"
            },
            {
                "verse": "Saepe illi inter se rixam committere sueti,"
            },
            {
                "verse": "Ambo animis paribus, paribusque aetatibus ambo,"
            },
            {
                "verse": "Undantes cohibent irarum in pectore fluctus,"
            },
            {
                "verse": "Donec ad expositae direpto in tergore praedae"
            },
            {
                "verse": "Pervenere dapes; subitas ibi protinus acti"
            },
            {
                "verse": "In furias, pedibusque pedes atque oribus orae"
            },
            {
                "verse": "Impliciti dubiae ruperunt foedera pacis,"
            },
            {
                "verse": "Alter in alterius fauces, iugulumque ruentes"
            },
            {
                "verse": "Mutua vulnificis laniarunt dentibus artus."
            },
            {
                "verse": "Atque hic ipse Asiae status est: haec denique rerum"
            },
            {
                "verse": "Cunctarum facies, dux invictissime, quando"
            },
            {
                "verse": "Iamdudum imbellis sua iura amisit Alexis"
            },
            {
                "verse": "Graius et imperii vix ipsum a finibus arcet"
            },
            {
                "verse": "Irrumpentem hostem flumen Tanaisque, palusque"
            },
            {
                "verse": "Maeotis, Pontusque ingens et Bosphorus et quae"
            },
            {
                "verse": "Influit Aegaeas dimissa Propontis in undas."
            },
            {
                "verse": "Quem tamen Europae si pars coniuret, opemque"
            },
            {
                "verse": "Differat et regno, saevaque tyrannide pressis,"
            },
            {
                "verse": "Praecipitemque, actumque procul fugere inde videbis"
            },
            {
                "verse": "Ad montes Scythicos atque incunabula patrum,"
            },
            {
                "verse": "Rursus et in caecas Arabum remeare cavernas."
            },
            {
                "verse": "Nam quis tam timidus, quem desperare coactis"
            },
            {
                "verse": "Non pudeat tanti populorum viribus ipso"
            },
            {
                "verse": "Defensore Deo? Cuius si certa voluntas"
            },
            {
                "verse": "Christicolum rebus non adversata favebit,"
            },
            {
                "verse": "Ipse ego mille acies peditum, mille agmina solus"
            },
            {
                "verse": "Contemnam, aeriasque suis cum molibus arces."
            },
            {
                "verse": "Dixerat atque animo volventem talia regem,"
            },
            {
                "verse": "Ararum et populi custos compellat Alethes."
            },
            {
                "verse": "Optime dux Italum, seclis decus addite nostris,"
            },
            {
                "verse": "Quem modo stelliferi moderator maximus orbis"
            },
            {
                "verse": "Opportunum ad nos, ipsoque in tempore misit,"
            },
            {
                "verse": "His tectis quamquam angustis, quamquam hospite tanto"
            },
            {
                "verse": "Indignis, pater ipse tuus successit et altae"
            },
            {
                "verse": "Victor Iapygiae nostra haec ad limina adibat"
            },
            {
                "verse": "Et tenues mensas et res dignatus egenas."
            },
            {
                "verse": "Tu quoque si contemnere opes, luxusque beatos"
            },
            {
                "verse": "Nunc potes, ingreditor nostros, Boemunde, penates"
            },
            {
                "verse": "Et dapibus laetus iamdudum accumbe paratis."
            },
            {
                "verse": "Sic ait: actutumque hilares ex aede profecti"
            },
            {
                "verse": "Una omnes abire donum seniores Alethae."
            },
            {
                "verse": "Hic ipso in medio, quo se spatiosior aula"
            },
            {
                "verse": "Explicat, antiqua ex cedro, laevique cupressu"
            },
            {
                "verse": "Induerant mensas niveis mantilia villis;"
            },
            {
                "verse": "Et mira picti pendebant arte tapetes"
            },
            {
                "verse": "Parietibus: quippe impositas ex ordine plagas"
            },
            {
                "verse": "Aegypto textrix depinxerat aemula, primum"
            },
            {
                "verse": "Flumina purpureo currentia tota cruore,"
            },
            {
                "verse": "Sanguineos etiam rivos et stagna, lacusque."
            },
            {
                "verse": "Praeterea (horrendum visu et miserabile) siqua"
            },
            {
                "verse": "Vasa domi privos olim servantur in usus,"
            },
            {
                "verse": "Omnia cernere erat tetro fluitantia tabo."
            },
            {
                "verse": "Strataque mox querulis ranis adoperta viarum,"
            },
            {
                "verse": "Obsessasque fores, obsessa cubilia, nec non"
            },
            {
                "verse": "Consumptum omne penus turba accedente loquaci."
            },
            {
                "verse": "Ipsi etiam culices tellurem atque aera magnum"
            },
            {
                "verse": "Complentes, hominumque genus, iumentaque passim"
            },
            {
                "verse": "Laedere et impressis maculosos dentibus artus"
            },
            {
                "verse": "Livere: ac magnas muscarum implere catervas"
            },
            {
                "verse": "Atria nobilium, thalamosque, aulasque patentes:"
            },
            {
                "verse": "Quadrupedesque feras grassantem extinguere pestem:"
            },
            {
                "verse": "Ulceribus periisse homines, periisse videres"
            },
            {
                "verse": "Quicquid habet pecudum regio ditissima Nili:"
            },
            {
                "verse": "Usque adeo magnae magni stant caedis acervi."
            },
            {
                "verse": "Post quae fulminibus summus circumsonat aether;"
            },
            {
                "verse": "Verberat et grando sata laeta, boumque labores"
            },
            {
                "verse": "Et subiti e densis descendunt nubibus imbres,"
            },
            {
                "verse": "Pinguiaque innumerae populantur rura locustae:"
            },
            {
                "verse": "Quae virides avido segetes absumere morsu"
            },
            {
                "verse": "Pergentes, strictim detonsa novalia linquunt."
            },
            {
                "verse": "Parte alia caeca nigra caligine nubis"
            },
            {
                "verse": "Contectas terras credas horrere perennes"
            },
            {
                "verse": "Aeternae tenebras ventura in secula noctis."
            },
            {
                "verse": "Postremo, quae prima usquam sunt edita primis"
            },
            {
                "verse": "Partubus et prima in lucem venere, diemque,"
            },
            {
                "verse": "Sive sit ancillae, seu regis amabile pignus,"
            },
            {
                "verse": "Seu pecudum foetus, misere sublata iacebant:"
            },
            {
                "verse": "Turbaque Pellaei luctum male sana Canopi"
            },
            {
                "verse": "Miscere et tantis haerere incredula monstris."
            },
            {
                "verse": "Haec dum oculis, animoque ingens simul hospes et heros"
            },
            {
                "verse": "Mirantur, pueri magnis a patribus orti"
            },
            {
                "verse": "Dant manibus lymphas et candida lintea puris."
            },
            {
                "verse": "Tum vero supplex animis atque ore sacerdos"
            },
            {
                "verse": "Adstitit, inque preces solemnia verba resolvit:"
            },
            {
                "verse": "Summe Pater rerum, nobis qui cuncta benignus"
            },
            {
                "verse": "Suggeris et varias largiris egentibus escas,"
            },
            {
                "verse": "Adsis o praesens epulis et numine lustra"
            },
            {
                "verse": "Ipse tuo hunc coetum et castae convivia mensae."
            },
            {
                "verse": "His dictis sedere omnes, dapibusque paratis"
            },
            {
                "verse": "Iniecere manus laetique medentia siccis"
            },
            {
                "verse": "Faucibus hauserunt generosi sobria vini"
            },
            {
                "verse": "Pocula, festivo tempus sermone trahentes."
            },
            {
                "verse": "Interea cithara praestans Minturnus eburna,"
            },
            {
                "verse": "Minturnus, quem Fibreno cum flumine Liris,"
            },
            {
                "verse": "Dum fugit exosus nemora inter opaca profanae"
            },
            {
                "verse": "Antiquos ritus et sacra horrenda Maricae,"
            },
            {
                "verse": "Miserat instructum numeris atque arte magistra,"
            },
            {
                "verse": "Invicti cantat laudes et maxima Mosis"
            },
            {
                "verse": "Facta ducis, tacitosque ortus, ut conditus alveo"
            },
            {
                "verse": "Pertenui, in summo primum fluitaverit amne:"
            },
            {
                "verse": "Ut puerum virgo saevo prognata tyranno"
            },
            {
                "verse": "Regia servatum matri mandarit alendum:"
            },
            {
                "verse": "Utque domi acceptum, postquam primoribus annis"
            },
            {
                "verse": "Accessere dies, ceu natum amplexa, fovensque"
            },
            {
                "verse": "Ingenti cura, studioque eduxerit omni."
            },
            {
                "verse": "Addit et Ogygium cum ferro obtruncat et alta"
            },
            {
                "verse": "Littore Niliaco contectum occultat arena:"
            },
            {
                "verse": "Cum fugiens odium saevi Pharaonis et iram"
            },
            {
                "verse": "Tutus ad Arabios se contulit advena fines"
            },
            {
                "verse": "Et magno genitas septem Raguele puellas"
            },
            {
                "verse": "Tutatur praesens, sumptisque ulciscitur armis"
            },
            {
                "verse": "Solus et infestos fugat ipso a fonte latrones."
            },
            {
                "verse": "Inde autem, iussuque Dei, monituque reversus"
            },
            {
                "verse": "Aegypto in media sumpta miracula virga"
            },
            {
                "verse": "Edit et Isacidas misere servire coactos"
            },
            {
                "verse": "Eximit imperio dominorum atque amne relicto"
            },
            {
                "verse": "Arsinoe oppositam ad ripam deducit ovantes."
            },
            {
                "verse": "Intentansque manu non enarrabile rami"
            },
            {
                "verse": "Robur, Erythraeas undas disiunxit ab undis:"
            },
            {
                "verse": "Littoreque adverso potitur, quem pone sequentes"
            },
            {
                "verse": "Currusque et turmas equitum, peditumque cohortes"
            },
            {
                "verse": "Demergunt fluctus, coeuntiaque aequora in unum."
            },
            {
                "verse": "Haec vates, citharamque una cum voce repressit."
            }
        ]
    ]
}