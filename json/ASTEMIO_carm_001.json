{
    "author": "Giovanni Pietro Astemio",
    "title": "carmina",
    "url": "http://www.poetiditalia.it/texts/ASTEMIO|carm|001",
    "text": [
        [],
        [
            {
                "verse": "Est soror et genetrix eadem mihi, dives egensque,"
            },
            {
                "verse": "Mortua viva eadem, quin pater ille et avus,"
            },
            {
                "verse": "Filius et frater sum idem, natusque neposque."
            },
            {
                "verse": "Fulmine, nec certe fulmine conficior."
            },
            {
                "verse": "Mortuus en vivo, vita formosus utraque,"
            },
            {
                "verse": "Dulcis Acidaliae cura gravisque dolor."
            }
        ],
        [
            {
                "verse": "Commoda contemnis, claros contemnis honores"
            },
            {
                "verse": "Ne pereant miseri, te statuente, rei."
            },
            {
                "verse": "Macte pie hoc facto: sic te fecisse decebat"
            },
            {
                "verse": "Qui solitus trepidis consuluisse reis."
            }
        ],
        [
            {
                "verse": "Dum scabiem pellis, quae corpus adederat omne"
            },
            {
                "verse": "Ut redeat membris iam suus ille vigor,"
            },
            {
                "verse": "Aspice ne peior scabies mentem occupet, algens"
            },
            {
                "verse": "Desidia, hinc animi ne cadat ille vigor."
            }
        ],
        [
            {
                "verse": "Pastores, clausos stabulis educite tauros,"
            },
            {
                "verse": "Ducite lanigeros in sua prata greges."
            },
            {
                "verse": "Non dolus invadet saevarum aut ulla ferarum"
            },
            {
                "verse": "Vis pecudes campis, laeta Aquileia, tuis."
            },
            {
                "verse": "Barbarus hinc custos, hinc stat Grimanus, uterque"
            },
            {
                "verse": "Vim pellet fortis insidiasque vigil."
            }
        ],
        [
            {
                "verse": "viator"
            },
            {
                "verse": "\"Quae manus illa virum est quae nigris vestibus urbem"
            },
            {
                "verse": "Lustrat et assiduis fletibus ora rigat?\""
            },
            {
                "verse": "custos"
            },
            {
                "verse": "\"Iulia gens haec est, patrem quae luget ademptum,"
            },
            {
                "verse": "Quae patri tristes solvit et inferias.\""
            },
            {
                "verse": "viator"
            },
            {
                "verse": "\"Quisnam erat ille pater?\""
            },
            {
                "verse": "custos"
            },
            {
                "verse": "\"Franciscus.\""
            },
            {
                "verse": "viator"
            },
            {
                "verse": "\"Quo genere ortus?\""
            },
            {
                "verse": "custos"
            },
            {
                "verse": "\"Sauroniano stemmate prodierat.\""
            },
            {
                "verse": "Haec dixisse sat est, memorabunt plurima tanti"
            },
            {
                "verse": "Hic passim cuncti nam benefacta viri."
            }
        ],
        [
            {
                "verse": "Ne mirere graves iteret quod Patria questus:"
            },
            {
                "verse": "Occidit heu Patriae nam pius ille pater!"
            }
        ],
        [
            {
                "verse": "Quod mihi mortifera confectum tabe parentem"
            },
            {
                "verse": "Servasti, medicae Phoebe repertor opis,"
            },
            {
                "verse": "Hanc tibi nunc laurum pono: hac ego tectus et arcu,"
            },
            {
                "verse": "Et citharam saepe et tot tua dona canam."
            }
        ],
        [
            {
                "verse": "Pontius e patrio me fonte abduxit in urbem"
            },
            {
                "verse": "Iustitiam et canam duxerat ante fidem."
            },
            {
                "verse": "Qui liquidi fontis grato te proluis haustu,"
            },
            {
                "verse": "\"Pontia perpetuo\" dic \"bona lympha flue!\""
            },
            {
                "verse": "Qui bibis hos latices, Ponti bona cuncta precare:"
            },
            {
                "verse": "Ille dedit medio prosiluisse foro."
            }
        ],
        [
            {
                "verse": "Hospes ades puroque sitim restingue liquore,"
            },
            {
                "verse": "Aptior haec nulla est unda futura tibi."
            },
            {
                "verse": "Cum bene sedarit fessum te argenteus humor,"
            },
            {
                "verse": "\"Perpetuum\" dices \"Pontia lympha flue!\""
            }
        ],
        [
            {
                "verse": "Surripuit volucri pullos immitis arator"
            },
            {
                "verse": "Et subito raptos impius ille necat."
            },
            {
                "verse": "Mater agens soboli quaesita alimenta reportat"
            },
            {
                "verse": "At vacuus caro pignore nidus erat."
            },
            {
                "verse": "Ter circum volitat, ter se tenet aegra tremensque;"
            },
            {
                "verse": "Hinc super exstinctos victa dolore cadit."
            },
            {
                "verse": "Quanta bonae volucri pietas! Quam saevus arator!"
            },
            {
                "verse": "Ah pudet! Est homine mitius omne genus."
            }
        ],
        [
            {
                "verse": "Quanto supremus terra est sublimior orbis"
            },
            {
                "verse": "Floribus et quanto sidera clara magis,"
            },
            {
                "verse": "Quanto caelitibus maius placuisse beatis,"
            },
            {
                "verse": "Quam paucos forma detinuisse viros,"
            },
            {
                "verse": "Antaea tanto, crede, est formosior Ursa,"
            },
            {
                "verse": "Ursa polo lucens, Ursa adamata Iovi."
            }
        ],
        [
            {
                "verse": "Turrum Antaea bibit, patrium colit Ursa Timavum,"
            },
            {
                "verse": "Utraque sueta oculis urere mille procos."
            },
            {
                "verse": "Notus erat late Turrus lateque Timavus;"
            },
            {
                "verse": "Sed mage nunc nympha clarus uterque sua."
            },
            {
                "verse": "Altior at quanto pleni fluit unda Timavi,"
            },
            {
                "verse": "Antaea tanto pulchrior Ursa nitet."
            }
        ],
        [
            {
                "verse": "Cur Antaea tibi diae praeponitur Ursae?"
            },
            {
                "verse": "Bella quidem Antaea est, pulchrior Ursa tamen."
            },
            {
                "verse": "Si mihi non credis, credas vatique Iovique."
            },
            {
                "verse": "Haec torquet vatem torsit et ante Iovem."
            }
        ],
        [
            {
                "verse": "Ursa nitet caelo, duris Antaea rubetis."
            },
            {
                "verse": "Illa nulla dies, hanc brevis hora rapit."
            },
            {
                "verse": "Ursa capit superos, homines Antaea. Quid audes"
            },
            {
                "verse": "Sideribus fluxas antetulisse rosas?"
            }
        ],
        [
            {
                "verse": "Antaea lucens flosculus,"
            },
            {
                "verse": "Colore ridens aureo,"
            },
            {
                "verse": "Odore suavis optimo."
            },
            {
                "verse": "Est Ursa sidus candidum,"
            },
            {
                "verse": "Caelo decus quod tenebras"
            },
            {
                "verse": "Suo nitore disicit."
            },
            {
                "verse": "Quae sit prior? Quae pulcrior?"
            },
            {
                "verse": "Flos, stella ne omnes iudicent."
            }
        ],
        [
            {
                "verse": "Aureos mihi, candide o Ronelle,"
            },
            {
                "verse": "Pergis mittere et usque me obligare"
            },
            {
                "verse": "Tuis officiis. Quid ipse reddam"
            },
            {
                "verse": "Tibi? Caelicolas colens rogabo,"
            },
            {
                "verse": "In dies mage ut auro et ipse abundes,"
            },
            {
                "verse": "Auro nec stupeas fruare at auro"
            },
            {
                "verse": "Firmo corpore, firmiore mente."
            }
        ],
        [
            {
                "verse": "Templum hodie Christi genetrix de more reviset"
            },
            {
                "verse": "Aeque sacra nati pendula menbra cruce."
            },
            {
                "verse": "Surge, soror, tenebris animi cum nocte fugatis,"
            },
            {
                "verse": "Post dominam, ad templum sedula carpe viam,"
            },
            {
                "verse": "Neu timeas inde alta poli convexa subire:"
            },
            {
                "verse": "Sol tibi, divino lumine, pandet iter."
            }
        ],
        [
            {
                "verse": "Alma Venus lucem profert, qua maximus auctor"
            },
            {
                "verse": "Christigenum nobis a Patre iussus obit."
            },
            {
                "verse": "En sacra, dilecta soror, cruce brachia pandit"
            },
            {
                "verse": "Inque salutiferum te vocat ipse sinum."
            },
            {
                "verse": "Nosce Deum subito praesenti numine plena"
            },
            {
                "verse": "Cum Christo credas, dulce Perinna, mori."
            }
        ],
        [
            {
                "verse": "Hic posita est quae fida fuit, quae casta marito"
            },
            {
                "verse": "Quaeque pudicitiae nomina clara dedit."
            },
            {
                "verse": "Umbra petit Manes, mors nam indignata peremit"
            },
            {
                "verse": "Hanc, quae servavit cum pietate fidem."
            }
        ],
        [
            {
                "verse": "Pastor avis fetus, mater se perdidit ipsa:"
            },
            {
                "verse": "Hinc pietas, illic constitit impietas."
            }
        ],
        [
            {
                "verse": "Ut vidit volucris pullos pastore peremptos,"
            },
            {
                "verse": "Ah super examines decidit exanimis!"
            }
        ],
        [
            {
                "verse": "Impius exstinxit volucri sua pignora pastor,"
            },
            {
                "verse": "At pia se exstinxit pignoribus genetrix."
            }
        ],
        [
            {
                "verse": "Rusticus abstraxit nido sua pignora matri"
            },
            {
                "verse": "Et subito immiti perdidit illa manu."
            },
            {
                "verse": "Ecce redit volucris pullisque loquacibus escas"
            },
            {
                "verse": "Ingerit, at nusquam garrula turba sonat."
            },
            {
                "verse": "Mater agens repetit nidum, frondesque locumque"
            },
            {
                "verse": "Et sobolem tristi carmine maesta vocat."
            },
            {
                "verse": "Luce bona atque alio volucris dignissima caelo,"
            },
            {
                "verse": "Vive diu leto nobilitata tuo."
            }
        ],
        [
            {
                "verse": "Dum circum volitat, maerens dum singula lustrat,"
            },
            {
                "verse": "Conspicit ah dura pignora rapta manu!"
            },
            {
                "verse": "Tunc subito sistit tremulum stupefacta volatum"
            },
            {
                "verse": "Seque super sobolem proicit ipsa suam."
            },
            {
                "verse": "Sponte cadit mater natis frigentibus, ipsa"
            },
            {
                "verse": "Sponte comes nigrum per Styga carpit iter."
            }
        ],
        [
            {
                "verse": "Quid nostri sociam lecti lugetis amici?"
            },
            {
                "verse": "Illa deum vivit consociata choris."
            },
            {
                "verse": "Me me lugete exstinctum, quem deserit heu heu,"
            },
            {
                "verse": "Cum tribus hic natis, cum gemitu et lacrimis."
            }
        ],
        [
            {
                "verse": "Seu media, in salsis quae surgit fluctibus, urbe"
            },
            {
                "verse": "Eloquio mulces concita corda patrum,"
            },
            {
                "verse": "Sive per Alpinas rupes praeruptaque saxa"
            },
            {
                "verse": "Rhetorum celerans tendis adire duces,"
            },
            {
                "verse": "Sive per apricos colles et amata vireta"
            },
            {
                "verse": "Quae patrius liquidis irrigat amnis aquis,"
            },
            {
                "verse": "Sive aliud peragis, properas sistisve redisve,"
            },
            {
                "verse": "Te sequor, occultus sum tibi mente comes."
            }
        ],
        [
            {
                "verse": "Hos laetos semper fecundo palmite colles,"
            },
            {
                "verse": "Terrarum haec altis edita verticibus,"
            },
            {
                "verse": "Has gelidas valles, haec antra virentia musco,"
            },
            {
                "verse": "Has liquidas Turrus quas agit almus aquas,"
            },
            {
                "verse": "Haec bene culta arva, haec nemora, haec mollissima prata"
            },
            {
                "verse": "Musa colit, dulci carmine, Musa beat."
            }
        ],
        [
            {
                "verse": "Corneli, occideras nisi opem tibi amica tulissent"
            },
            {
                "verse": "Numina, collapsi pondere pressus equi."
            },
            {
                "verse": "Di te servarunt, ne tecum haec cuncta perirent:"
            },
            {
                "verse": "Suada, lepos, Charites et chorus Aonidum."
            }
        ],
        [
            {
                "verse": "Hic situs est Petrus Frangi cognomine panis,"
            },
            {
                "verse": "Nobilis et proavis, nobilis et sobole."
            },
            {
                "verse": "Quae ruerint artes hominis, qui in pectore sensus"
            },
            {
                "verse": "Mille docent animi pignora clara boni."
            }
        ],
        [
            {
                "verse": "Abstulerat carum natis mors invida patrem,"
            },
            {
                "verse": "Cum soboles miserans rata parentis ait:"
            },
            {
                "verse": "\"Conemur facinus semper memorabile: nobis"
            },
            {
                "verse": "E tenebris studium sit revocare patrem.\""
            },
            {
                "verse": "Et subito ex atra Petrum Cornelius urna"
            },
            {
                "verse": "Spirantem sacro carmine restituit."
            },
            {
                "verse": "Prosper idem facturus erat, sed solverat unus"
            },
            {
                "verse": "Et mortem et noctem, qua tegit illa viros."
            },
            {
                "verse": "Si ferro exsangues redeant in luminis oras,"
            },
            {
                "verse": "Invicto et Fabii viveret ense pater."
            },
            {
                "verse": "Felix prole tua, prolis virtute beate"
            },
            {
                "verse": "Qui moriens vivis longius et melius."
            }
        ],
        [
            {
                "verse": "Eripuit patrem morti Cornelius ipsi,"
            },
            {
                "verse": "Haec pietas nato, haec digna parente luit."
            }
        ],
        [
            {
                "verse": "Exstinctus genitor nati virtute revixit;"
            },
            {
                "verse": "In patrem natos sic decet esse pios."
            }
        ],
        [
            {
                "verse": "Flet mater natam, uxorem vir, pignora matrem:"
            },
            {
                "verse": "Tres miserae flentur, sed tamen una cadit."
            },
            {
                "verse": "Una cadit, sed in una est mater, filia, coniux."
            },
            {
                "verse": "Hic lacrimas miscens vir, soboles, genetrix."
            },
            {
                "verse": "Et merito miscent lacrimas vir, pignora, mater:"
            },
            {
                "verse": "Optima nam coniux, filia, mater obit."
            }
        ],
        [
            {
                "verse": "Si modo fas vitam vita pensare, redires"
            },
            {
                "verse": "Strassolda interitu casta redempta tui."
            },
            {
                "verse": "Si liceat matri natam revocare sub auras,"
            },
            {
                "verse": "Spirares, matris nata reducta nece."
            },
            {
                "verse": "Sed tua par pietas in utrumque, Lucretia, vivens"
            },
            {
                "verse": "Morte tua matrem, morte virum revoces."
            },
            {
                "verse": "Tanta viri et matris pietas soletur ademptam"
            },
            {
                "verse": "Et matrem atque virum tam pia virgo tenet."
            }
        ],
        [
            {
                "verse": "Dum paris heu subito raperis, Lucretia, fato!"
            },
            {
                "verse": "Luce puer fruitur, luce cares, genetrix."
            },
            {
                "verse": "Deseris heu natos, heu matrem deseris aegram"
            },
            {
                "verse": "Et moriens maestum deseris ipsa virum!"
            },
            {
                "verse": "\"O utinam vitam vita pensare liceret!"
            },
            {
                "verse": "Viva fores uxor, filia viva fores\","
            },
            {
                "verse": "Sic lacrimans clamat vir, questu e pectore rupto,"
            },
            {
                "verse": "Sic iterans clamat flebiliter genetrix."
            },
            {
                "verse": "Tolle graves questus, vir, mater, tolle querelas:"
            },
            {
                "verse": "Viva tibi est coniux, filia viva tibi."
            },
            {
                "verse": "Ornarat terras tot claris dotibus olim,"
            },
            {
                "verse": "Caelicolum lucet nunc nova forma choris."
            }
        ],
        [
            {
                "verse": "Mater, nata, uxor natos matremque virumque"
            },
            {
                "verse": "Deserit et lucem luce carens aperit."
            },
            {
                "verse": "Mater, nata, uxor natis, genetrice viroque"
            },
            {
                "verse": "Non eadem est, est eademque simul."
            },
            {
                "verse": "Tres simul abripuit mors immatura, sed hae tres"
            },
            {
                "verse": "Una est; atra tribus mors, tamen una perit."
            }
        ],
        [
            {
                "verse": "Est collis fausto Coryleti nomine dictus,"
            },
            {
                "verse": "Fertilior cunctis collibus et potior,"
            },
            {
                "verse": "Non quod fecunda surgant hic fronde nuceta"
            },
            {
                "verse": "Aut nemus omnigenis fetibus eximium,"
            },
            {
                "verse": "Sed quod proveniat seges hic invicta virorum,"
            },
            {
                "verse": "Quos iuvat et Musas et fera bella sequi."
            },
            {
                "verse": "Et quod succrescant hic formae dote puellae"
            },
            {
                "verse": "Egregiae et sanctae flore pudicitiae,"
            },
            {
                "verse": "Ut modo quae fulvo longe formosior auro"
            },
            {
                "verse": "Fulvia Strassoldo rite locata viro est."
            },
            {
                "verse": "Altera quae antiquo Lavinia nomine dicta"
            },
            {
                "verse": "Quod mores prisci temporis haec referat."
            },
            {
                "verse": "Ede diu tales, collis dis care, puellas,"
            },
            {
                "verse": "Ede diu tales, collis amate, viros."
            }
        ],
        [
            {
                "verse": "Restituit prope iam lapsas Abstemius aedes"
            },
            {
                "verse": "Saxa humeris gryllus musque tulere suis."
            }
        ],
        [
            {
                "verse": "Errarunt profugae longum per devia Musae,"
            },
            {
                "verse": "Barbarus ut propriis finibus expulerat,"
            },
            {
                "verse": "Cum tandem enectaeque siti fractaeque labore"
            },
            {
                "verse": "Incertum subito continuere gradum"
            },
            {
                "verse": "Qua vagus intonsis Turrus de montibus exit"
            },
            {
                "verse": "Et properat liquido per loca plana pede,"
            },
            {
                "verse": "Hic, captae facieque loci caelique nitore,"
            },
            {
                "verse": "\"Haec miseram\" clamant \"finiat hora fugam!\""
            },
            {
                "verse": "Tum veteres renovant blando modulamine cantus"
            },
            {
                "verse": "Et reparant error quas lacerarat opes."
            },
            {
                "verse": "Ex illo est sacer ille nemus, sacer ille recessus,"
            },
            {
                "verse": "Ex illo solito est clarior ille locus."
            }
        ],
        [
            {
                "verse": "Sancta Venus, precibus si quando tangeris ullis,"
            },
            {
                "verse": "Accipe nunc facili, quas moveo, aure preces."
            },
            {
                "verse": "Seu mage placaris donis et honore sacelli,"
            },
            {
                "verse": "En tibi iam nostra est ara dicata manu."
            },
            {
                "verse": "Cara mihi ante alias, subito est avulsa Perilla"
            },
            {
                "verse": "Atque anima est una pectore vulsa mihi."
            },
            {
                "verse": "Non possum dulci, fateor, procul esse puella"
            },
            {
                "verse": "Et meliore simul parte carere mei."
            },
            {
                "verse": "Scis, dea, quam dubiis infelix iacter in undis,"
            },
            {
                "verse": "Redde mihi dominam vel mihi redde animam."
            }
        ],
        [
            {
                "verse": "Delicium dominae atque meum, formose catelle,"
            },
            {
                "verse": "Fide diu dominae, fide catelle mihi,"
            },
            {
                "verse": "Dum cupide obscurae noctis iam iungitur umbra,"
            },
            {
                "verse": "Comprime latratus, eia age, blande tuos!"
            },
            {
                "verse": "Imprudens laedis quorum tibi gaudia totque"
            },
            {
                "verse": "Deducis quos tu composuisse velis."
            },
            {
                "verse": "At gemino amplexu vincti cum nexibus arctis"
            },
            {
                "verse": "Stringimur atque animas cum bene miscet amor,"
            },
            {
                "verse": "Si quos audieris strepitus, tunc vocibus insta,"
            },
            {
                "verse": "Ne quis nos subitis opprimat insidiis."
            }
        ],
        [
            {
                "verse": "Te moriente, Tryphon, caelo sol decidit et nox"
            },
            {
                "verse": "Orbata est astris, te moriente, suis."
            },
            {
                "verse": "Haec cineres tegit urna tuos at Fama superstes"
            },
            {
                "verse": "Semper ad Eoos ibit et Hesperios."
            }
        ],
        [
            {
                "verse": "Mirabar qua Galla rubum sibi velleret arte"
            },
            {
                "verse": "Cum, latitans in me, spicula torsit amor"
            },
            {
                "verse": "Eque sinu exsiliens quod sentis perdite Damon"
            },
            {
                "verse": "Non alio dixit Paeone vulnus eget."
            }
        ],
        [
            {
                "verse": "Et calathum et molli vibrandos pollice fusos"
            },
            {
                "verse": "Quosque tibi invideat caerula Doris, acus"
            },
            {
                "verse": "Mane domum referes, si cari in saepta Lyconis"
            },
            {
                "verse": "Te referent sero vespere, Galla, pedes."
            }
        ],
        [
            {
                "verse": "Laetus abit Bembus, cui longum contulit aevum"
            },
            {
                "verse": "Vita sed aeternos mors dabit aequa dies."
            },
            {
                "verse": "Res nova, res mira est, post mortem ut mortuus annos"
            },
            {
                "verse": "Plures, quam vitae tempora, vivus agat."
            },
            {
                "verse": "Nil mirum est abeuntem Bembum vivere plus quam"
            },
            {
                "verse": "Vivum, nam virtus inclita nulla perit."
            }
        ],
        [
            {
                "verse": "Romulidum decus et fulmen Sertorius atro"
            },
            {
                "verse": "Indigni heredis vulnere victus obit."
            },
            {
                "verse": "At noster summa virtute insignis et armis"
            },
            {
                "verse": "Pro dolor Euganeis praecipitatur aquis."
            },
            {
                "verse": "Illum Mars fovit, sed primo flore iuventae"
            },
            {
                "verse": "Istius invisa est gloria vera Deo."
            },
            {
                "verse": "Ille foris tantum clarus, at noster ubique;"
            },
            {
                "verse": "Ille hominis dextra concidit, iste Dei."
            }
        ],
        [
            {
                "verse": "Tota domus te maesta gemit sine fine peremptum,"
            },
            {
                "verse": "Te Patria amissum flebile maesta gemit,"
            },
            {
                "verse": "Te quoque longinquae lugent tot milia gentes,"
            },
            {
                "verse": "Nam domui et Patriae carus et hospitibus."
            },
            {
                "verse": "Aucta domus virtute tua est, Patria aucta decore:"
            },
            {
                "verse": "Largus opum hospitibus, commodus unus eras."
            }
        ],
        [
            {
                "verse": "Pastor ego, mea cura greges et pascua, fagos"
            },
            {
                "verse": "Has inter vita liberiore fruor."
            },
            {
                "verse": "Fistula divitiae imparibus mihi iuncta cicutis,"
            },
            {
                "verse": "Duritiem hac donacis pauperiemque levo."
            },
            {
                "verse": "Non tamen hinc spernas iuris servator et aequi"
            },
            {
                "verse": "Pastorem, pavit Phoebus et ipse gregem,"
            },
            {
                "verse": "Phoebus amor superumque decus, cui Delphica tellus,"
            },
            {
                "verse": "Cui Cirrha assultat Thespiadumque chorus,"
            },
            {
                "verse": "Tu quoque Iulea es, pater optime, pastor in ora,"
            },
            {
                "verse": "Nos tibi commissi par gregis una sumus."
            },
            {
                "verse": "Faginea haec igitur nostro tornata labore"
            },
            {
                "verse": "Pocula sume libens, inferiora animo."
            }
        ],
        [
            {
                "verse": "Dum paris obtecto sol se tibi subtrahit orbe"
            },
            {
                "verse": "Sed nitet in rutilis postmodo purus equis."
            },
            {
                "verse": "Dum cadis infelix uxor mihi deficit idem"
            },
            {
                "verse": "At numquam surgit clarus ut ante mihi."
            },
            {
                "verse": "Tu caelo aeterni nunc hauris lumina solis,"
            },
            {
                "verse": "Ipse hic in terris in tenebrisque gemo."
            }
        ],
        [
            {
                "verse": "Rex, vates pastorque fui, grege, carmine, sceptro,"
            },
            {
                "verse": "Pavi herbas, lusi numina, iura dedi."
            },
            {
                "verse": "Vates carmen, oves pastor, rex agmina duxi,"
            },
            {
                "verse": "Fortis avena, fides et tuba iuncta mihi est."
            },
            {
                "verse": "Quae lituo cecini, pastor arundine, vates"
            },
            {
                "verse": "Pollice, nunc Italis perlege picta modis."
            },
            {
                "verse": "Si pensare velis doctum ratione laborem,"
            },
            {
                "verse": "Pastor, rex, vates, Istria docta tibi est."
            }
        ],
        [
            {
                "verse": "Non vivam sine te, mi Brute, exterrita dixit"
            },
            {
                "verse": "Porcia et ardentes sorbuit ore faces."
            },
            {
                "verse": "Avale, te exstincto, dixit Victoria, vivam,"
            },
            {
                "verse": "Perpetuo maestos sic dolitura dies."
            },
            {
                "verse": "Utraque Romana est, sed in hoc Victoria maior:"
            },
            {
                "verse": "Nulla dolere potest mortua, viva dolet."
            }
        ],
        [
            {
                "verse": "Summovi a liquidis malos poetas,"
            },
            {
                "verse": "Malos, putidulos, inelegantes,"
            },
            {
                "verse": "Bonos excipiens, colo ut meus est mos."
            },
            {
                "verse": "Quod si durius impotentiusque"
            },
            {
                "verse": "Quis fert hendecasyllabos iocosos,"
            },
            {
                "verse": "Ipse se illepidum et malum fatetur."
            },
            {
                "verse": "Tacete, o nimium graves poetae,"
            },
            {
                "verse": "Tam durum strepitant et infacetum"
            },
            {
                "verse": "Vestri murmura carminis, periclum"
            },
            {
                "verse": "Ut sit ne fugiat vocata Nais."
            }
        ],
        [
            {
                "verse": "Si talem superi esse me dedissent"
            },
            {
                "verse": "Et longe studii mei labores"
            },
            {
                "verse": "Qualem me lepidae tuae Camenae"
            },
            {
                "verse": "Fingunt, dum cumulant bonis trecentis,"
            },
            {
                "verse": "Placerem merito mihi ipse et esse"
            },
            {
                "verse": "Viderer mi aliquid. Sed, Hercle, abesse"
            },
            {
                "verse": "Iam me sentio quae tu, amice, das mi"
            },
            {
                "verse": "Quam tibi numeros bonos adesse."
            },
            {
                "verse": "Quare, quas tribuis, remitto laudes"
            },
            {
                "verse": "Et sane nimias gravesque nobis."
            },
            {
                "verse": "Amorem accipio remunerorque"
            },
            {
                "verse": "Pari ardore animi qui agit benigne"
            },
            {
                "verse": "Me ut tot laudibus augeas colasque."
            }
        ],
        [
            {
                "verse": "Istos Lygdama lucidos ocellos"
            },
            {
                "verse": "Qui iaces iaculantur intuenti,"
            },
            {
                "verse": "Iaces, quae mihi iam cremant medullas,"
            },
            {
                "verse": "Si usque mi liceat videre et usque"
            },
            {
                "verse": "Tueri cupideque fixiusque,"
            },
            {
                "verse": "Istos iam sine fine spectem et inde"
            },
            {
                "verse": "Toto pectore stet bibisse flammas,"
            },
            {
                "verse": "Flammas heu rapidas mihi fervidasque!"
            },
            {
                "verse": "Sed dulces tamen et mihi expetitas."
            }
        ],
        [
            {
                "verse": "Cui trado veterem meum sodalem"
            },
            {
                "verse": "Molesta implicitum gravique lite"
            },
            {
                "verse": "Tuendum? Tibi namque tu clientem,"
            },
            {
                "verse": "Et fide egregia, et movente lingua,"
            },
            {
                "verse": "Defendis vehemens levasque damnis."
            },
            {
                "verse": "Quare nunc face mutuo pro amore,"
            },
            {
                "verse": "Qui inter nos fuit, est, eritque semper,"
            },
            {
                "verse": "Corneli, ut veteri meo sodali,"
            },
            {
                "verse": "Valenti, lepido viro, modesto,"
            },
            {
                "verse": "Praesto sis bonus, ut soles, patronus;"
            },
            {
                "verse": "Hunc patrocinio tuo, hunc favore"
            },
            {
                "verse": "Dignum atque hunc memorem probumque noscas."
            }
        ],
        [
            {
                "verse": "Quod, docte, numeris tuis venustis"
            },
            {
                "verse": "Laudes colligis optimi patroni,"
            },
            {
                "verse": "Cui cognomina lilia alba donant,"
            },
            {
                "verse": "Quod sit candidus undecumque et usque,"
            },
            {
                "verse": "Nil mirum benefacta nam trecenta"
            },
            {
                "verse": "Musae materiam tuae ministrant."
            },
            {
                "verse": "Hinc laudes solitae, merae, trecentae,"
            },
            {
                "verse": "Quas bono bonus ipse fers amico,"
            },
            {
                "verse": "Quod feris studium quietis almae"
            },
            {
                "verse": "Et quod consilium domus parandae"
            },
            {
                "verse": "Commendas. Facile id tibi videnti,"
            },
            {
                "verse": "Quid sit consilium, quies, decorum."
            },
            {
                "verse": "Quod colles Patriae meae propinquos,"
            },
            {
                "verse": "Ustos immodico calore solis,"
            },
            {
                "verse": "Arentes solitoque honore cassos,"
            },
            {
                "verse": "Nec sui similes virore et umbris"
            },
            {
                "verse": "Redditis, reparas facisque amoenos"
            },
            {
                "verse": "Et quales medio virent Aprili;"
            },
            {
                "verse": "Hoc magnum, hoc proprium tuae Camenae."
            }
        ],
        [
            {
                "verse": "Rector beate caelitum,"
            },
            {
                "verse": "Qui sic amas mortalium"
            },
            {
                "verse": "Salutem, ut almi Filii"
            },
            {
                "verse": "Sancto cruore laveris"
            },
            {
                "verse": "Peccata eorum, suscipe"
            },
            {
                "verse": "Servi precantis spiritum,"
            },
            {
                "verse": "Qui fretus unica tua"
            },
            {
                "verse": "Benignitate, languidos"
            },
            {
                "verse": "Artus libenter deserit"
            },
            {
                "verse": "Ut alta caeli sidera"
            },
            {
                "verse": "Petens, fruatur, optime"
            },
            {
                "verse": "Pater, tua praesentia"
            },
            {
                "verse": "Et sempiterno gaudio."
            }
        ],
        [
            {
                "verse": "O vinum, tenue, aureum, suave"
            },
            {
                "verse": "Instar nectaris, o vinum deorum,"
            },
            {
                "verse": "Vitae praesidium meae fugacis!"
            },
            {
                "verse": "Cedant Paeonii tibi liquores"
            },
            {
                "verse": "Et quidquid remedii salubrioris"
            },
            {
                "verse": "Ostendit medicae repertor artis."
            },
            {
                "verse": "Iacebant lateris dolore membra"
            },
            {
                "verse": "Semimortua, febris aestuabat"
            },
            {
                "verse": "Ut fornacibus ignis; ipse plantas"
            },
            {
                "verse": "Leti limina dura transferebam,"
            },
            {
                "verse": "Cum tu, languidulos fluens in artus,"
            },
            {
                "verse": "Caelestis liquor, et levas dolorem,"
            },
            {
                "verse": "Et vitam mihi reddis. Ergo, docte"
            },
            {
                "verse": "Damiane, tuum merum tuamque"
            },
            {
                "verse": "Vineam, aureoli meri parentem,"
            },
            {
                "verse": "Dulci carmine concinam, recepta"
            },
            {
                "verse": "Vita dum superat mihi, et rogabo"
            },
            {
                "verse": "Votis assiduis Deum quotannis,"
            },
            {
                "verse": "Ne venti, pluviae siccitasve"
            },
            {
                "verse": "Aut vis grandinis improbive fures"
            },
            {
                "verse": "Laedant aureoli meri parentem."
            }
        ],
        [
            {
                "verse": "Coniux infelix, coniux quae flore iuventae"
            },
            {
                "verse": "In medio cadis et natos tristemque maritum"
            },
            {
                "verse": "Deseris in lacrimis et perpetuo maerore,"
            },
            {
                "verse": "Quid primum ipse fleam? Mortem properataque fata?"
            },
            {
                "verse": "An me desertum subito in medioque laborum,"
            },
            {
                "verse": "Quos ut te et possem parvos educere natos"
            },
            {
                "verse": "Splendidius, patiens noctesque diesque ferebam?"
            },
            {
                "verse": "An ternam prolem, communia pignora nostra"
            },
            {
                "verse": "Expertem sensus, necdum sua damna videntem,"
            },
            {
                "verse": "Matrem appellantem maternae et dexterae egentem,"
            },
            {
                "verse": "Commissam misero patri manibusque alienis?"
            },
            {
                "verse": "Deploranda tuae est fortuna brevissima vitae,"
            },
            {
                "verse": "Quae celerans iam vix bis denos egerat annos,"
            },
            {
                "verse": "Cum recti mores, gravius cum pectus et artes"
            },
            {
                "verse": "Innumerae manuum et mentis florere parabant."
            },
            {
                "verse": "Difficiles post enixus partumque dolendum"
            },
            {
                "verse": "Te, misera, ante diem crudelia fata tulere."
            },
            {
                "verse": "Dum paris obscuro sol se tibi condidit orbe"
            },
            {
                "verse": "Certum argumentum occasus luctusque futuri."
            },
            {
                "verse": "Maerebant nati et lugubria verba canebant,"
            },
            {
                "verse": "Tu quoque saepe tuos praedixti praescia casus"
            },
            {
                "verse": "Dum modo maesta times suspecti tempora partus"
            },
            {
                "verse": "Et modo in argentum per somnos ubera verti"
            },
            {
                "verse": "Cernis, quae altricem infanti simulacra notabant,"
            },
            {
                "verse": "Heu quaerendam argento pretioque parandam!"
            },
            {
                "verse": "Sed bene tecum actum est: terra tenebrisque relictis"
            },
            {
                "verse": "Et gemitu et precibus purgato pectore, caelum,"
            },
            {
                "verse": "Unde huc dimissa est petis iam candida diva."
            },
            {
                "verse": "Mecum ast ah mecum coniux crudeliter actum,"
            },
            {
                "verse": "Qui cum sperarem longe meliora peractis,"
            },
            {
                "verse": "Cum te formassem monitisque et moribus aequis,"
            },
            {
                "verse": "Cum te, cum natis, cum nomine adauctus et essem,"
            },
            {
                "verse": "Destituor te, te ad caelum revolante deosque."
            },
            {
                "verse": "Cui nunc cura domus? Cui rerum cura mearum?"
            },
            {
                "verse": "Quae studiis fessum recreabit? Leniter iras"
            },
            {
                "verse": "Quae mihi discutiat, varios quae pectoris aestus"
            },
            {
                "verse": "Sedabit placidis verbis aptisque medullis?"
            },
            {
                "verse": "Quaenam tranquillos mecum coniungere somnos?"
            },
            {
                "verse": "Quae paret et mecum laetos traducere soles?"
            },
            {
                "verse": "Ah miser, in viduo verso mea corpora lecto"
            },
            {
                "verse": "Insomnis, maerens, curis obsessus amaris."
            },
            {
                "verse": "Non redeunte die redeunt mihi luminis aurae,"
            },
            {
                "verse": "Non abeunte die redeunt somnusve quiesve,"
            },
            {
                "verse": "Cum torpore dolor tabentia membra pererrat,"
            },
            {
                "verse": "Excitat interdum Pauli vagitus inertem"
            },
            {
                "verse": "Me oblitumque mei penitusque alteque dolentem."
            },
            {
                "verse": "Ah miserande puer! Non munera matris obire,"
            },
            {
                "verse": "Ne patris abiciam, possum; vel bimulus aude"
            },
            {
                "verse": "Ferre graves ictus aegraeque incommoda vitae,"
            },
            {
                "verse": "Disce miser cara iam nunc caruisse parente."
            },
            {
                "verse": "Dum Paulum misereor, succurrit Lucia et atras"
            },
            {
                "verse": "Ingeminat curas fletusque per ora profusos,"
            },
            {
                "verse": "Lucia, quae sextum fuerat fingenda sub annum"
            },
            {
                "verse": "Maternis studiis, maternis moribus eheu!"
            },
            {
                "verse": "Lucia luce carens, amissa matre repente."
            },
            {
                "verse": "Hanc pia cura aviae sed nunc tamen educat at te"
            },
            {
                "verse": "Parve Simo, deflende Simo, quae nutriet? Ipsa heu"
            },
            {
                "verse": "Matris morte tuae prodis in luminis oras!"
            },
            {
                "verse": "Tu lucem primum, postremum suscipit illa."
            },
            {
                "verse": "Poscebat matrem quaerebat et ubera matris,"
            },
            {
                "verse": "Matris egens et lactis egens iam parvulus infans,"
            },
            {
                "verse": "At nusquam mater, nusquam carae ubera matris ."
            },
            {
                "verse": "Hinc gemitus matris morientis et ultima verba,"
            },
            {
                "verse": "Hinc nati fletus tristes mihi verberat aures."
            },
            {
                "verse": "Numina, vos testor nil me sensisse per omne"
            },
            {
                "verse": "Curriculum vitae quod me aeque torserit umquam."
            },
            {
                "verse": "Hinc satias vitae cepit me, hinc taedia lucis,"
            },
            {
                "verse": "Sed vivo prorsus vitae dulcedine captus,"
            },
            {
                "verse": "Ne moriens perdam immaturo funere natos,"
            },
            {
                "verse": "Quos si destituam, pereant miserabile cuncti."
            },
            {
                "verse": "Uxor, iam felix uxor, caelestia templa"
            },
            {
                "verse": "Quae colis et terras spectas secura iacentes,"
            },
            {
                "verse": "Nunc divos precibusque piis votisque fatiga"
            },
            {
                "verse": "Ut mihi labenti iam tantum roboris addant"
            },
            {
                "verse": "Natorum ut causa valeam tolerare labores,"
            },
            {
                "verse": "Ut nati crescant, ut honesto pectore firment,"
            },
            {
                "verse": "Ut, cum iam grandes fuerint, ego mole solutus"
            },
            {
                "verse": "Corporea superos et te, Benedicta, revisam."
            }
        ],
        [
            {
                "verse": "Vestra magis iuvet an possit, venerande Philippe"
            },
            {
                "verse": "Et Commendune, ima iam mihi mente reposte,"
            },
            {
                "verse": "Illa ingens, virtus, dubito, me (credite) iuvit"
            },
            {
                "verse": "Plurimum et hoc omnes quos hic vinxistis amicos"
            },
            {
                "verse": "Sincero, aeterno dulcique ligamine amoris,"
            },
            {
                "verse": "Nam quos non iuvat et morum purissimus ille"
            },
            {
                "verse": "Candor et argutae vestrae candor ille loquelae?"
            },
            {
                "verse": "Nil facitis quod non sit pulchri plenum et honesti,"
            },
            {
                "verse": "Nil quod dedeceat, quod non fecisse velitis"
            },
            {
                "verse": "Contigit. Est generis splendor natalibus altis"
            },
            {
                "verse": "Non tamen hinc animus contemptor, non tumor ullus"
            },
            {
                "verse": "Quamvis et fortuna suis plenissima donis,"
            },
            {
                "verse": "Fortunae tamen est tantae rectissimus usus,"
            },
            {
                "verse": "Nec contenti istis longe meliora parastis,"
            },
            {
                "verse": "Scilicet eximios diae sapientiae honores"
            },
            {
                "verse": "Egregias et opes quas nullum oblitteret aevum,"
            },
            {
                "verse": "Non fur surripiat, non hostis detrahat umquam."
            },
            {
                "verse": "Hinc sancti mores, purgata hinc pectora, sanus"
            },
            {
                "verse": "Hinc animus semper tranquilla et pace quietus,"
            },
            {
                "verse": "Hinc etiam fandi vis et cultissima lingua,"
            },
            {
                "verse": "Quae seu res gestas prisca et monumenta virorum"
            },
            {
                "verse": "Promit, seu leges, praecepta et commoda vitae"
            },
            {
                "verse": "Explicat, Aoniis seu condita carmina in antris"
            },
            {
                "verse": "Procinit arcana aut alta primordia rerum"
            },
            {
                "verse": "Eruit oblectans arrectas detinet aures."
            },
            {
                "verse": "Nec minor utilitas quam delectatio nobis"
            },
            {
                "verse": "Vestro e congressu nostris sermonibus orta est,"
            },
            {
                "verse": "Nam recti facies et cunctis forma verenda,"
            },
            {
                "verse": "Quae vestris factis et dictis viva vigebat,"
            },
            {
                "verse": "Sic nos accendit, sic miro cepit amore"
            },
            {
                "verse": "Ut mediis illam iam sensibus usque locatam"
            },
            {
                "verse": "Gestemus velut et numen nunc rite colamus."
            },
            {
                "verse": "Hinc nobis studium vitae gravioris et omnis"
            },
            {
                "verse": "Hinc odium vitii et turpis fuga concita culpae."
            },
            {
                "verse": "O si possemus vobiscum vivere, vestris"
            },
            {
                "verse": "Quotidie institui exemplis et moribus aequis!"
            },
            {
                "verse": "Quanta hinc commoditas nobis et quanta voluptas!"
            },
            {
                "verse": "Quod licet absentes semper venerabimur immo"
            },
            {
                "verse": "Praesentes animo semper spectabimus ipso,"
            },
            {
                "verse": "Spectatos summo studioque et honore colemus,"
            },
            {
                "verse": "Tum cultos recti ut normam exemplarque sequemur."
            },
            {
                "verse": "Vivite felices dis fortunantibus annos"
            },
            {
                "verse": "Et nostri memores solide longumque valete."
            }
        ],
        [
            {
                "verse": "Carnorum, Abstemi, doctissima legimus ambo"
            },
            {
                "verse": "Carmina, quae ingentis referens virtutis honores,"
            },
            {
                "verse": "Praeclaro candore atque ubertate loquendi"
            },
            {
                "verse": "Ornasti mage quam veris nos laudibus ambos."
            },
            {
                "verse": "Credo equidem voluisti una hac ratione docere,"
            },
            {
                "verse": "Vir probus ac prudens, quales nos esse quibusve"
            },
            {
                "verse": "Omnem operam studiis operam navare deceret."
            },
            {
                "verse": "Nempe ut nitamur primo radicibus altis,"
            },
            {
                "verse": "Late infixum animis recti studiumque et honesti"
            },
            {
                "verse": "Et fidum valido consistat robore pectus."
            },
            {
                "verse": "Deinde agilis varias artes et commoda vitae"
            },
            {
                "verse": "Mens et res gestas, leges elementaque rerum,"
            },
            {
                "verse": "Aethereos ignes, liquidas fusi aeris auras,"
            },
            {
                "verse": "Undisonos ponti fluctus terrasque iacentes"
            },
            {
                "verse": "Naturaeque vias scrutetur et abdita mundi"
            },
            {
                "verse": "Principia ac primas solerti indagine causas"
            },
            {
                "verse": "Ut petat immensum quod continet omnia caelum"
            },
            {
                "verse": "Namque velut duplici circinnus stat pede et una"
            },
            {
                "verse": "Insistens aequum circa convehitur orbem,"
            },
            {
                "verse": "Aetherei quoque duplex est nobis animi vis,"
            },
            {
                "verse": "Rerum exploratrix ratio et regina voluntas."
            },
            {
                "verse": "Haec ut nisi bonoque aequoque immobilis alte"
            },
            {
                "verse": "Stet iusti rectique tenax ast altera circum"
            },
            {
                "verse": "Encyclopedea et rerum ambiat artes."
            },
            {
                "verse": "Unde operum rursus verborumque omnis ab ore"
            },
            {
                "verse": "Convexo nobis ducenda est linea contra"
            },
            {
                "verse": "Ad medium recta quos sedes cana locavit"
            },
            {
                "verse": "Religio atque una pietas virtusque fidesque."
            },
            {
                "verse": "Ilicet id tibi principium, is tibi terminus estque."
            },
            {
                "verse": "Haec tibi scribebam maerens dum magna Philippus"
            },
            {
                "verse": "Pars nostri et melior patrias festinat ad oras,"
            },
            {
                "verse": "Dulce solum Patavi linquens dulces et amicos"
            },
            {
                "verse": "Ut vis prae lacrimis pauca atque incondita possem."
            },
            {
                "verse": "Abstemi, mentis me inopem solare valeque."
            }
        ],
        [
            {
                "verse": "Quod doleas cari discessu maestus amici"
            },
            {
                "verse": "Nec lacrimas teneas, ista argumenta perennis"
            },
            {
                "verse": "In socium vitae fidei sunt certa et amoris."
            },
            {
                "verse": "Iste dolor te, crede, decet lacrimaeque decorae,"
            },
            {
                "verse": "Quas pietas ciet et firma concordia nexu"
            },
            {
                "verse": "Culta tibi semper studiose et culta Philippo"
            },
            {
                "verse": "Dum Patavi claram studiis et moenibus urbem"
            },
            {
                "verse": "Incolitis cultumque animi dum quaeritis, acri"
            },
            {
                "verse": "Scrutantes penitus sapientum dogmata cura,"
            },
            {
                "verse": "Quae congesta alto doctoque in pectore lucent."
            },
            {
                "verse": "Inde et promuntur vobis ad munia vitae"
            },
            {
                "verse": "Digna bonis et tam iustos thesaurus in usus."
            },
            {
                "verse": "Sed redeo ad gemitus tuaque ad suspiria, amici"
            },
            {
                "verse": "Quae moves abscessu. Sint haec pietatis aperta"
            },
            {
                "verse": "Indicia at non sint animi tormenta quieti,"
            },
            {
                "verse": "Quem fregisse decet munitum robore diae"
            },
            {
                "verse": "Virtutis quidquid terret mortalia corda."
            },
            {
                "verse": "Digreditur vitae et studiorum candidus ille"
            },
            {
                "verse": "Consors, ille tui melior pars, nempe ad honores,"
            },
            {
                "verse": "Ad laudes tendit quibus accumulabitur ample"
            },
            {
                "verse": "Dum Patriae officium praestabit, dum sua promet"
            },
            {
                "verse": "Tot bona, tot dotes animi quibus et sibi sancte"
            },
            {
                "verse": "Consulet et Patriae, et caris sibi civibus, olim"
            },
            {
                "verse": "Clemens, cum rectum referat, revocabit et aequum;"
            },
            {
                "verse": "Commoda quanta bonis et gloria quanta sodali?"
            },
            {
                "verse": "Quanta tibi in laeto tunc pectore gaudia surgent?"
            },
            {
                "verse": "At dices: \"Careo alloquiis nunc dulcibus\". Esto,"
            },
            {
                "verse": "Num tua curabis tu tantum commoda? Num tu"
            },
            {
                "verse": "Cuncta ad te solum referes? Tibi et utilis uni?"
            },
            {
                "verse": "Quod si tantopere exoptas invisere amicum"
            },
            {
                "verse": "Et terere urbanis longas sermonibus horas,"
            },
            {
                "verse": "Parva mora est placida cymba tranare lacunas"
            },
            {
                "verse": "Et petere in mediis exstantem fluctibus urbem,"
            },
            {
                "verse": "Urbem divitiis armisque virisque potentem"
            },
            {
                "verse": "Et late populos terraque marique regentem."
            },
            {
                "verse": "Quid? Quod praesentem tibi littera sistet amicum"
            },
            {
                "verse": "Haec eadem referetque iocos et seria utrique."
            },
            {
                "verse": "Quid? Quod saepe tibi mens daedala finget eundem"
            },
            {
                "verse": "Et qualem cupies. Quid? Quod simul estis uterque,"
            },
            {
                "verse": "Estis uterque idem, duo corpora, spiritus unus."
            },
            {
                "verse": "In Commenduno tegitur spiratque Philippus"
            },
            {
                "verse": "Et tu in coniuncto tegeris spirasque Philippo."
            },
            {
                "verse": "Quare quod doleas nihil est, te decipit error"
            },
            {
                "verse": "Dum procul esse putas qui tecum vivit adestque."
            },
            {
                "verse": "Quod te maerentem nisi iam collegeris, ipse"
            },
            {
                "verse": "Excutiet tenebras erroris Lazarus istas,"
            },
            {
                "verse": "Qui quemcumque voles audire apte exprimet unus"
            },
            {
                "verse": "Lazarus antiqua educit qui in luminis oras"
            },
            {
                "verse": "Inventa et sacras Musarum et Apollinis artes."
            },
            {
                "verse": "Excutient alii virtute et nomine clari"
            },
            {
                "verse": "Quorum istic semper tibi copia magna virorum"
            },
            {
                "verse": "Et Maurocenus, nostras cum liquerit oras,"
            },
            {
                "verse": "Quo non candidior, quo non iucundior alter"
            },
            {
                "verse": "Nec mage facundus doctrina et cultior omni,"
            },
            {
                "verse": "Hoc desiderium vultu solans, ore levabit."
            },
            {
                "verse": "Tu mentem compone bonique has consule nugas."
            }
        ],
        [
            {
                "verse": "Unum propositum, una meae est sententia menti,"
            },
            {
                "verse": "Quod reliquum est vitae placide traducere et omnem"
            },
            {
                "verse": "Sic culpam evitare ut vivam criminis expers,"
            },
            {
                "verse": "Deserat ut purus moribundos spiritus artus"
            },
            {
                "verse": "Et repetat purus purissima numina divum,"
            },
            {
                "verse": "Cum veniet suprema dies et terminus aevi."
            },
            {
                "verse": "Sed quaedam impediunt tranquillaque pectora turbant:"
            },
            {
                "verse": "Quae tibi liberius, serpentia ut ulcera, prodam,"
            },
            {
                "verse": "Admoveas nostro prompta ut medicamina morbo"
            },
            {
                "verse": "Et de more mihi faveas moneasque iuvesque."
            },
            {
                "verse": "Iam quintus spargit nivibus loca cuncta December"
            },
            {
                "verse": "Ex quo, rapta mihi partu fatoque maligno,"
            },
            {
                "verse": "Me miserum liquit coniux prolemque domumque,"
            },
            {
                "verse": "Quae iam bis denos vix dum compleverat annos."
            },
            {
                "verse": "Hinc vexant animum curae assiduique labores,"
            },
            {
                "verse": "Nec datur ah gratis impendere tempora Musis!"
            },
            {
                "verse": "Quae mihi et a prima nimium placuere iuventa,"
            },
            {
                "verse": "Quas ego vel regnis ausim praeferre superbis"
            },
            {
                "verse": "Quas et divitiis Croesi praeponere possim."
            },
            {
                "verse": "Nunc domus est curae soli mihi, pignora curae"
            },
            {
                "verse": "Sunt uni mihi, nam quantum committere par sit"
            },
            {
                "verse": "Ancillis et conductis mercede ministris"
            },
            {
                "verse": "Quem latet? Haec rapiunt in contraria mentem."
            },
            {
                "verse": "Haec illa exoptata mihi saepe otia rumpunt,"
            },
            {
                "verse": "Dum metuo longo pereant ne parta labore"
            },
            {
                "verse": "Sed mage serviles natorum pectora mores"
            },
            {
                "verse": "Ne penitus foedent sperataque gaudia solvant."
            },
            {
                "verse": "Haec mihi nunc sociamque tori sociamque laborum"
            },
            {
                "verse": "Ut quaeram suadent, quae curis sublevet aegrum,"
            },
            {
                "verse": "Quae rem dispenset, quae natam moribus ornet,"
            },
            {
                "verse": "Quae, mihi si ingruerint morbi atque incommoda multa,"
            },
            {
                "verse": "Quae passim miseros homines invadere suerunt,"
            },
            {
                "verse": "Auxilium ferat atque adsit prompteque ministret"
            },
            {
                "verse": "Quaeque malam Venerem reprimat revocetque vagantem"
            },
            {
                "verse": "Ad leges et iura tori melioraque monstret."
            },
            {
                "verse": "Quod si contingat qualem mens sedula fingit"
            },
            {
                "verse": "\"Felices taedas, felicia vincula\" dicam"
            },
            {
                "verse": "Et viduo ulterius nolim frigescere lecto."
            },
            {
                "verse": "Haec me ad coniugium invitant thalamosque secundos"
            },
            {
                "verse": "Contra quae abducant, Corneli, nunc precor audi."
            },
            {
                "verse": "Est mihi res tenuis duro et quaesita labore"
            },
            {
                "verse": "Dum teneros fingo puerorum moribus annos"
            },
            {
                "verse": "Et doceo ingenuas artes linguamque latinam."
            },
            {
                "verse": "Est nata et praeter natam Paulusque Simoque,"
            },
            {
                "verse": "Quae proles vel patris opes desiderat amplas."
            },
            {
                "verse": "Ipse ego iam multis aspergor tempora canis,"
            },
            {
                "verse": "Iam quater undenae perpessus frigora brumae."
            },
            {
                "verse": "Ingenium mihi non blandum patiensque iocorum"
            },
            {
                "verse": "Et levium nugarum et si mihi dedecus atrum"
            },
            {
                "verse": "Immineat, malim tortorem et fata subire"
            },
            {
                "verse": "Quam foede inspergi maculis et labe notari."
            },
            {
                "verse": "Adde animum muliebrem inconstantemque malumque"
            },
            {
                "verse": "Et cupidum atque iracundum raroque pudicum."
            },
            {
                "verse": "Adde his corruptos mores corruptaque saecla"
            },
            {
                "verse": "Et fraudes hominum mille et mendacia mille"
            },
            {
                "verse": "Et quae non facile est versu comprehendere damna."
            },
            {
                "verse": "Haec terrent, dubium reddunt tardantque volentem."
            },
            {
                "verse": "Tu cui consilium semper, cui candida mens est"
            },
            {
                "verse": "Et mea cui magnae sunt semper commoda curae"
            },
            {
                "verse": "Quid faciam propone incerto et consule amico."
            }
        ],
        [
            {
                "verse": "Corneli quid agis? Patriisne in collibus erras,"
            },
            {
                "verse": "Curarum posito graviorum pondere et urbe"
            },
            {
                "verse": "Posthabita, aut causas oras veteresque clientes"
            },
            {
                "verse": "Defendis fandi flumen, praetore stupente?"
            },
            {
                "verse": "Te certe lites detinent et triste tribunal."
            },
            {
                "verse": "Nam si nunc vitrei lustrares flumina Turri,"
            },
            {
                "verse": "Riparumve toros premeres sub mollibus umbris,"
            },
            {
                "verse": "Me tua iampridem monuisset epistola meque"
            },
            {
                "verse": "Mutuus ille amor in secessus numine dignos,"
            },
            {
                "verse": "In gratos superis montes iam saepe vocasset."
            },
            {
                "verse": "Eia age linque forum caros et mitte clientes!"
            },
            {
                "verse": "Te vocat ad patrios dives Pomona recessus,"
            },
            {
                "verse": "Te vocat ad sua nunc pulchra vineta Lyaeus:"
            },
            {
                "verse": "Illa sinu gremioque ferens nitidissima poma,"
            },
            {
                "verse": "Hic gestans unaque manu cum vite racemos."
            },
            {
                "verse": "Munera ne sperne et divos ne temne vocantes,"
            },
            {
                "verse": "Aucupiis captat turdos Silvanus edaces"
            },
            {
                "verse": "Promittitque hilares coenas et prandia laeta,"
            },
            {
                "verse": "Autumnus pater et flores in vertice portans"
            },
            {
                "verse": "Et fetus humeris ciet ad sua commoda cunctos."
            },
            {
                "verse": "Praeterea sanctae tibi, prospera numina, Musae"
            },
            {
                "verse": "Te nunc, crede, manent ad blandi murmura Turri,"
            },
            {
                "verse": "Quae tecum solitae secreta per antra vagari"
            },
            {
                "verse": "Et numeros dictare novos et carmine nymphas"
            },
            {
                "verse": "Mulcere et satyros et monticolas silvanos."
            },
            {
                "verse": "Hasne meas tu despicies? Hasne (oro) morantes"
            },
            {
                "verse": "Destitues, tibi quae tantum concedere suetae?"
            },
            {
                "verse": "Eia age solve moras, ingrata negotia solve,"
            },
            {
                "verse": "Nunc decet et fessos recreare in vallibus artus"
            },
            {
                "verse": "Ex animo et longos penitus delere labores"
            },
            {
                "verse": "Quos modo perpessus rigidas dum traicis Alpes"
            },
            {
                "verse": "Et celerans properas Germani ad limina regis"
            },
            {
                "verse": "A capite ut cari pellas discrimina amici."
            },
            {
                "verse": "Nec tibi sunt vires, nec robora corporis illa"
            },
            {
                "verse": "Quae possint fessae superare incommoda vitae"
            },
            {
                "verse": "Et licet exiles tolerat vix spiritus artus,"
            },
            {
                "verse": "Dum cupit exutus vinclis et mole solutus"
            },
            {
                "verse": "Altius attolli et propius divina tueri,"
            },
            {
                "verse": "Corporis in specula tamen est mihi crede tenendus."
            },
            {
                "verse": "Quod fieri certe haud poterit, si corporis omnem"
            },
            {
                "verse": "Abiciat curam. Domus est nam corpus et hospes"
            },
            {
                "verse": "Utitur hac animus, quae si disiecta fatiscat,"
            },
            {
                "verse": "Evolet aerias subito hic evectus in auras"
            },
            {
                "verse": "Nec conata queat finem perducere ad ipsum."
            },
            {
                "verse": "Sed quae sunt longo tantum informata labore"
            },
            {
                "verse": "Interrupta cadunt veluti miserandus abortus"
            },
            {
                "verse": "Et cadat illa tuae speratae gloria famae."
            },
            {
                "verse": "Quare iam tandem secede et consule vitae,"
            },
            {
                "verse": "Consule iam vitae, multis quae sospita recte"
            },
            {
                "verse": "Consulit. Quod si Tercenti rura beata"
            },
            {
                "verse": "Iam colis et tua iam laetus pomaria lustras,"
            },
            {
                "verse": "Id mihi significa celer istuc currere et ista"
            },
            {
                "verse": "Temperie cupio tecum repararier et te"
            },
            {
                "verse": "Visere, complecti, spectare, audire, vereri."
            }
        ],
        [
            {
                "verse": "Beltrame unanimis quem plura vincula nobis"
            },
            {
                "verse": "Firmaque coniungunt Patriae, studiorum et amoris,"
            },
            {
                "verse": "Officiorum etiam mul torum et rerum aliarum,"
            },
            {
                "verse": "Quod te nulla meo iampridem nomine visa"
            },
            {
                "verse": "Littera, non piger est torpor, non obsita caeca"
            },
            {
                "verse": "Nocte oblivio sed duri assiduique labores,"
            },
            {
                "verse": "Crede mihi, sunt in causa. Adde his longa locorum"
            },
            {
                "verse": "Intervalla, adde his etiam argumenta, quod haud mi"
            },
            {
                "verse": "Obvia, quae merito te et nobis digna putemus."
            },
            {
                "verse": "Nam scio te plebis pereuntis funera nolle"
            },
            {
                "verse": "Accipere aut vini pretium et quae vilia curat"
            },
            {
                "verse": "Vulgus. Quae magni reges nunc si qua per orbem"
            },
            {
                "verse": "Bella gerant, Romae vos planius omnia nostis."
            },
            {
                "verse": "His libris ah posthabitis mollique quiete"
            },
            {
                "verse": "Trans rigidas Alpes ad frigida flumina Rheni,"
            },
            {
                "verse": "Ad maris undisoni fluctus Morinosque remotos,"
            },
            {
                "verse": "Per longos tractus, per mille pericla sequutus"
            },
            {
                "verse": "Ille choris Musarum assuetus saepe Cichinus,"
            },
            {
                "verse": "Ille vel in primis nostrum coniunctus utrique."
            },
            {
                "verse": "Hunc nobis servate, pia numina, lucri"
            },
            {
                "verse": "Non hinc ille malo, non caedis ductus amore est."
            },
            {
                "verse": "Exiit emotas procul hinc ut viseret oras."
            },
            {
                "verse": "Parce pio iuveni, Mars impiger, ille micantem"
            },
            {
                "verse": "Te gravibus numeris nitido describit in aere,"
            },
            {
                "verse": "Ille tuae Veneris formam, tua dulcia furta"
            },
            {
                "verse": "Post pugnas, posita recinet tibi molliter hasta."
            },
            {
                "verse": "Ut taceam haec faciunt. Tu qui potes ordine cuncta"
            },
            {
                "verse": "Istic, quae nova sunt, quae nobis grata futura"
            },
            {
                "verse": "Sedulus expone et nos scriptis saepius exple,"
            },
            {
                "verse": "Nam rerum numquam Romae tibi copia desit."
            },
            {
                "verse": "Cum Carolo Pauli est congressus, plurima in hoc sunt"
            },
            {
                "verse": "Congressu nobis incognita digna libellis."
            },
            {
                "verse": "Est noster princeps cui nectare dulcior omni"
            },
            {
                "verse": "Effluit e culto facundia pectore semper,"
            },
            {
                "verse": "Qui Carolum valde admirantem singula verba"
            },
            {
                "verse": "Flexanima penitus commosse est fama loquela."
            },
            {
                "verse": "Sunt quae ad te attineant, cupide quae scire laboro:"
            },
            {
                "verse": "Ut valeas, animo tranquillo an tempora ducas,"
            },
            {
                "verse": "An subeat rerum magnarum magna cupido,"
            },
            {
                "verse": "Quae tibi sollicitae sit causa asperrima vitae."
            },
            {
                "verse": "Nam si quae multi admirantur quaeris et ipse,"
            },
            {
                "verse": "Atque inhians optas, perit tibi, dulcis amice,"
            },
            {
                "verse": "Crede quies animi quae reddit sola beatos."
            },
            {
                "verse": "Sin tu sorte tua es contentus caetera videns,"
            },
            {
                "verse": "Quae specie miranda videns magnaque ineptis"
            },
            {
                "verse": "Spes superest placide vel adhuc te carpere vitae"
            },
            {
                "verse": "Posse bonae fructus et noscere corpora ab umbris."
            },
            {
                "verse": "Quare vel de aliis, vel de te scribito et usque"
            },
            {
                "verse": "Corpore sed mage composita bene mente valeto."
            }
        ],
        [
            {
                "verse": "Robortelle mihi vita iucundior ipsa,"
            },
            {
                "verse": "Quid dicam nostris semper se opponere votis,"
            },
            {
                "verse": "Quod mihi non liceat complecti te atque tueri"
            },
            {
                "verse": "Et terere optatis gratas sermonibus horas?"
            },
            {
                "verse": "Qui desiderioque tuo rerumque tuarum"
            },
            {
                "verse": "Ardeo, cognatis teque immo praefero cunctis."
            },
            {
                "verse": "Dum sacra Iunonis, dum vincla iugalia inibas,"
            },
            {
                "verse": "Sperabam certe faustas invisere taedas"
            },
            {
                "verse": "Et tibi iam anno sum coram depromere amorem"
            },
            {
                "verse": "Sed nemo cupidum tunc me invitavit et aegra,"
            },
            {
                "verse": "Crede, tuli me praeteritum. Sed ut sit mea vita"
            },
            {
                "verse": "Iamdudum constans ratio, socerum ipse putavi,"
            },
            {
                "verse": "Quod ratus, officii oblitum curisque gravatum"
            },
            {
                "verse": "Hoc peccasse, seni tamen aequus sponte peperci."
            },
            {
                "verse": "Tunc me solabar dominam gradiemur in urbem,"
            },
            {
                "verse": "Qua tumidus summo ostentat Neptunus Olympo,"
            },
            {
                "verse": "Illic colloquiis longum indulgere licebit,"
            },
            {
                "verse": "Verum dum labor assiduus, dum vecta per urbem"
            },
            {
                "verse": "Usque suam redeunt connexa negotia, vertit"
            },
            {
                "verse": "Sese annus, undas tranare negatum est."
            },
            {
                "verse": "Ipse iterum haec mecum: patrias secedet in oras"
            },
            {
                "verse": "Affinis dulcis vindemia dum leget uvas,"
            },
            {
                "verse": "Accurram, iniciamque meos pia vincla lacertos"
            },
            {
                "verse": "Atque animum explebo tandem. Secedis et urbe"
            },
            {
                "verse": "Egressus subito, repetis Neptunia regna"
            },
            {
                "verse": "Ast ego deceptus spe frustra pascor inani."
            },
            {
                "verse": "Hinc desiderii impatiens cum caetera deessent,"
            },
            {
                "verse": "Corripui subito calamum tabulasque sine arte"
            },
            {
                "verse": "Et sine verborum delectu haec pauca notavi"
            },
            {
                "verse": "Ut saltem absentem te compellare valerem,"
            },
            {
                "verse": "Elicerem absentis simul et dulcissima verba,"
            },
            {
                "verse": "Quae longum intentas admisit Tuscia in aures,"
            },
            {
                "verse": "Quae nunc excipiunt Veneti iuvenesque senesque"
            },
            {
                "verse": "Quaeque admirantes secum volvuntque probantque."
            },
            {
                "verse": "Tu perge ingenia excolere et ditescere fama"
            },
            {
                "verse": "Et me qui dudum te observo pectore toto"
            },
            {
                "verse": "Dilige, si vacat interdum et mihi scribe. Valeto."
            }
        ],
        [
            {
                "verse": "Dum tu discendi studio, generose Vitelli,"
            },
            {
                "verse": "Carnorum fines et nobilis arva Timavi"
            },
            {
                "verse": "Oppidaque et summis positas in collibus arces"
            },
            {
                "verse": "Sedulus invisis, peragras atque omnia lustras,"
            },
            {
                "verse": "Me quoque de facie voluisti noscere. Credo"
            },
            {
                "verse": "Quod tibi me esse aliquid Maniacus dixerat ille,"
            },
            {
                "verse": "Quo non candidior, quo non est ditior alter"
            },
            {
                "verse": "Mille bonis animi sed tardum me atque pudentem"
            },
            {
                "verse": "Et nihil effantem quod doctas expleat aures,"
            },
            {
                "verse": "Ut semel intuitus voti vanique laboris"
            },
            {
                "verse": "Poenituisse puto et comitem risisse quod ipso"
            },
            {
                "verse": "Hortante ad me iter incassum flexisse videres."
            },
            {
                "verse": "Sed ne poeniteat te humilem visisse clientem,"
            },
            {
                "verse": "Nam quanto maior, quanto praestantior anteis"
            },
            {
                "verse": "Tanto te comem praebere ingentior est laus"
            },
            {
                "verse": "Et iunctus virtutum orbis, si demitur una,"
            },
            {
                "verse": "Solvitur at si omnes haerent nexaeque tenentur"
            },
            {
                "verse": "Tum lux exoritur late splendente decoro."
            },
            {
                "verse": "Hinc est nobilitas numeros exacta per omnes,"
            },
            {
                "verse": "Talis nunc genitorque tuus proavique atavique"
            },
            {
                "verse": "Artibus illustres belli pacisque quietae,"
            },
            {
                "verse": "Quorum tu quoque dum sequeris vestigia discis"
            },
            {
                "verse": "Plurima et exerces deceant quae nobile pectus"
            },
            {
                "verse": "Et ne quid desit facile libet addere mores"
            },
            {
                "verse": "Qui tibi concilient pariter plebemque patresque."
            },
            {
                "verse": "Certe ego, qui nulla, crede, ambitione laboro,"
            },
            {
                "verse": "Gaudeo te parvos non neglexisse clientes"
            },
            {
                "verse": "Et nostras optasse oculis percurrere nugas"
            },
            {
                "verse": "Atque ardens studium mihi promisisse abeuntem,"
            },
            {
                "verse": "Quod tibi praecipuo me devinxere patrono,"
            },
            {
                "verse": "Quem mulis merito antefero, quem pectore toto"
            },
            {
                "verse": "Exceptum observo quemque et novisse triumpho."
            },
            {
                "verse": "Tu veterum memori nunc dogmata corde repone,"
            },
            {
                "verse": "Dein patrias ardens pergas amplectier artes"
            },
            {
                "verse": "Et iuvenis pugnas, iuvenis meditare triumphos"
            },
            {
                "verse": "Ut, cum iam vires, cum firma advenerit aetas,"
            },
            {
                "verse": "Italiam transalpino tuteris ab hoste"
            },
            {
                "verse": "Et ductor subigas Histrum Turcamque rebellem"
            },
            {
                "verse": "Et Maurum atque <Getam> patris monumenta sequutus,"
            },
            {
                "verse": "Quo duce, Romanae semper vicere phalanges."
            }
        ],
        [
            {
                "verse": "AD Ioannem Baptistam Florium"
            },
            {
                "verse": "Flori floscule pubis elegantis,"
            },
            {
                "verse": "Digna progenies parente avoque,"
            },
            {
                "verse": "Ne feras gravius tuis tabellis"
            },
            {
                "verse": "Doctis officii piique plenis"
            },
            {
                "verse": "Me rescribere serius; molestus"
            },
            {
                "verse": "Urget assidue labor premuntque"
            },
            {
                "verse": "Fessum milia me occupationum,"
            },
            {
                "verse": "Tot saepe, ut nequeam volens amicis"
            },
            {
                "verse": "Meis scribere cogar atque, amissis"
            },
            {
                "verse": "Multis officiis, parum videri"
            },
            {
                "verse": "Urbanus memor et parum meorum,"
            },
            {
                "verse": "Dum tamen memor et tui et meorum"
            },
            {
                "verse": "Omnium, mihi nam intimis medullis"
            },
            {
                "verse": "Haeretis penitus dies nec ulla"
            },
            {
                "verse": "Vos evellere mi valebit umquam,"
            },
            {
                "verse": "Non plus quam patribus piis amatae"
            },
            {
                "verse": "Amorem sobolis. Venuste Flori"
            },
            {
                "verse": "Perge quod facis optimis bonarum"
            },
            {
                "verse": "Artium studiis, avitum honorem"
            },
            {
                "verse": "Ardens acrius aemulari et amplam"
            },
            {
                "verse": "Novis laudibus effice ampliorem"
            },
            {
                "verse": "Domum, quod tibi sit decus peremne."
            },
            {
                "verse": "Fausto et Fontibono et meis patronis"
            },
            {
                "verse": "Cunctis nomine dic meo salutem,"
            },
            {
                "verse": "Flori floscule pubis elegantis."
            }
        ],
        [
            {
                "verse": "Fauste sensibus elegantiarum"
            },
            {
                "verse": "Reposte interioribus virorum,"
            },
            {
                "verse": "Si meae assiduae occupationes"
            },
            {
                "verse": "Tantillum mihi temporis dedissent"
            },
            {
                "verse": "A curis vacui laboribusque,"
            },
            {
                "verse": "Istuc accelerans viam vorassem"
            },
            {
                "verse": "Ut te amplecterer et simul rogarem"
            },
            {
                "verse": "Mutuo ut cupidum tui me amares."
            },
            {
                "verse": "Sed quod non liquit mihi, licebit"
            },
            {
                "verse": "Hisce versiculis meis, meo qui"
            },
            {
                "verse": "Te nunc nomine, Fauste mi, salutant"
            },
            {
                "verse": "Sponte me, scio, mutuoque amantem."
            }
        ],
        [
            {
                "verse": "Abstemi pater eruditionum,"
            },
            {
                "verse": "Omnes quem merito ferunt ad astra"
            },
            {
                "verse": "Et colunt et amant amore summo."
            },
            {
                "verse": "Ni te plus oculis suis amaret"
            },
            {
                "verse": "Faustus saxeus atque ferreus sit."
            },
            {
                "verse": "Illi ignoscito, versat hunc eundem"
            },
            {
                "verse": "Et quem tu, lapidem, venire si istuc"
            },
            {
                "verse": "Cessat, nomine sed suo salutent"
            },
            {
                "verse": "Qui te hos versiculos inelegantes"
            },
            {
                "verse": "Mittit et redames amatus orat."
            },
            {
                "verse": "Salve, vive, vale ipse tandem ut optas,"
            },
            {
                "verse": "Abstemi pater eruditionum."
            }
        ],
        [
            {
                "verse": "Cichinus rediens domum salutem"
            },
            {
                "verse": "Obvio mihi dixit addiditque"
            },
            {
                "verse": "Fausti nomine fausta mi salus sit."
            },
            {
                "verse": "Inquam quam mihi nuntiat sodalis"
            },
            {
                "verse": "Faustus, suggerit hinc mihi roganti:"
            },
            {
                "verse": "Perbelle valet eloquens amicus"
            },
            {
                "verse": "Et te sic amat ut pium bonumque"
            },
            {
                "verse": "Fratrem frater amat pius bonusque"
            },
            {
                "verse": "Tuos versiculos facitque magni."
            },
            {
                "verse": "Tu modos, quibus est remuneratus,"
            },
            {
                "verse": "Te, promas, rogo, duco enim venustos,"
            },
            {
                "verse": "Venustos tibi quos poeta misit."
            },
            {
                "verse": "Haec ille, haec ego: nil mihi est relatum"
            },
            {
                "verse": "A Fausto, puto quod meos ineptos"
            },
            {
                "verse": "Contempsit numeros levesque nugas."
            },
            {
                "verse": "Rescripsit tibi, subiecit Cichinus,"
            },
            {
                "verse": "Certe, nam mihi crede, dixit ipse."
            },
            {
                "verse": "Quare, candide Fauste, docte Fauste,"
            },
            {
                "verse": "Rursus suavidicas tuas Camenas"
            },
            {
                "verse": "Mitte nam cupimus tui sodales"
            },
            {
                "verse": "Oblectare animum tuo lepore."
            }
        ],
        [
            {
                "verse": "Ignotus dederat tuum poema"
            },
            {
                "verse": "Venustum, lepidum atque perpolitum,"
            },
            {
                "verse": "Abstemi, inde abiit nihilque dixit."
            },
            {
                "verse": "Alter ecce venit die sequenti"
            },
            {
                "verse": "Ignotus pariter, petens tibi a me"
            },
            {
                "verse": "Responsum huicque datum est. Quidem putabam"
            },
            {
                "verse": "Delatum, bene sit viro huic bono, qui"
            },
            {
                "verse": "Fausti versiculos rudes levesque"
            },
            {
                "verse": "Non dat egregio gravi poetae."
            },
            {
                "verse": "Forte id iudicio meique amore"
            },
            {
                "verse": "Fecit, materiam daret tibi ne"
            },
            {
                "verse": "Risus; at quoniam tuae Camenae"
            },
            {
                "verse": "Doctae nunc stimulis agunt et urgent"
            },
            {
                "verse": "Has nostras resides, libens remitto"
            },
            {
                "verse": "Missum iam tibi qualecumque carmen."
            }
        ],
        [
            {
                "verse": "Nullum augustius hoc fuit sacello"
            },
            {
                "verse": "Saeclis omnibus omnibusque saeclis."
            },
            {
                "verse": "Nulla augustior hac dea, sacellum"
            },
            {
                "verse": "Dignum te, dea, digna tu sacello."
            }
        ],
        [
            {
                "verse": "Hanc molem templi quinam struxere superbi?"
            },
            {
                "verse": "Egregii artifices totius Italiae."
            },
            {
                "verse": "Hoc colitur templo quaenam dea? Diva Ioanna"
            },
            {
                "verse": "Regibus Hispanis edita progenies."
            },
            {
                "verse": "Illa boni animi summo dignissima caelo,"
            },
            {
                "verse": "Illa novum sidus addita sideribus."
            },
            {
                "verse": "Qui numeri resonant intus? Quae carmina? Casti"
            },
            {
                "verse": "Hanc celebrant vates laudibus innumeris."
            }
        ],
        [
            {
                "verse": "Mittis munerat regibus vel ipsis"
            },
            {
                "verse": "Digna, splendide, docte, care Flori."
            },
            {
                "verse": "Laetor muneribus tuis tibique"
            },
            {
                "verse": "Maximas ago gratias agamque"
            },
            {
                "verse": "Dum vivam mihi non quod ista mittas"
            },
            {
                "verse": "Tanta munera sed quod ipse vere"
            },
            {
                "verse": "Reges aequiparans putes tuis me"
            },
            {
                "verse": "Dignum muneribus, qui bus vel ipsi"
            },
            {
                "verse": "Reges se fateantur usque vinctos."
            }
        ],
        [
            {
                "verse": "Fusce boni animi vel luce nitentior ipsa,"
            },
            {
                "verse": "Iure et amicitia mediis mihi fixe medullis,"
            },
            {
                "verse": "Libera et a curis vacua otia si qua supersint,"
            },
            {
                "verse": "Istic approperem et longo post tempore visam"
            },
            {
                "verse": "Amplectarque avide, immortali foedere amoris."
            },
            {
                "verse": "Te mihi coniunctum, assideam, rogitem accipiamque"
            },
            {
                "verse": "Quae vitae ratio tibi iam fugientibus annis,"
            },
            {
                "verse": "Quae studia et quae res. Habitet num corpore sanus"
            },
            {
                "verse": "Firmo animus? spectet ne alta atque haec vilia"
            },
            {
                "verse": "Nec Pulcinici colles vallesque repostas"
            },
            {
                "verse": "Discedens prius amittam quam singula doctus"
            },
            {
                "verse": "Vel te confirmem tranquille ut tempora ducas"
            },
            {
                "verse": "Quae tibi contingunt fato meliores, vel ipse"
            },
            {
                "verse": "Consilio exemploque tuo subnixus id aevi"
            },
            {
                "verse": "Quod superest placide degam curasque remittam."
            },
            {
                "verse": "Sed quia se opponunt connexa negotia votis"
            },
            {
                "verse": "Nec mihi quod libuit simul et licet, haec tibi dicto."
            },
            {
                "verse": "Interea sese frangent curae atque labores"
            },
            {
                "verse": "Et vacuo dabi tur mihi stare, sedere, vagari"
            },
            {
                "verse": "Et late discursare et requiescere et ipsa"
            },
            {
                "verse": "Arbitrio tandem consumere tempora nostro."
            },
            {
                "verse": "Tunc te conveniam, tunc coram plura loquemur."
            },
            {
                "verse": "Haec tibi de me nunc: valeo bene corpore obeso,"
            },
            {
                "verse": "Quo gracilis quondam nemo mage, profuit atras"
            },
            {
                "verse": "Curarum nebulas animo exegisse gravato,"
            },
            {
                "verse": "Profuit et lymphis Bacchi miscere liquores"
            },
            {
                "verse": "Amplius ut non re sed verbo Abstemius esse."
            },
            {
                "verse": "Res est ampla mihi parco tenuis sed avaro,"
            },
            {
                "verse": "Ampla domus paucis contento, angusta superbo."
            },
            {
                "verse": "Caetera sunt longe summis distantia et imis,"
            },
            {
                "verse": "Quod mihi si liceat nunc tecum vivere, recte"
            },
            {
                "verse": "Vivere me dicam, modo sint tibi et omnia recta,"
            },
            {
                "verse": "Vivet vale et nostris, oro, rescribe tabellis."
            }
        ],
        [
            {
                "verse": "Saepe mihi hortanti, pulsis e pectore curis,"
            },
            {
                "verse": "Tranquille vivas fugientis quod datur aevi,"
            },
            {
                "verse": "Respondes fieri non posse et plurima narras"
            },
            {
                "verse": "Aspera quae primis miser es perpessus ab annis,"
            },
            {
                "verse": "Plurima quae indignum re urgent sine fine premuntque."
            },
            {
                "verse": "Haec mala, quae memoras facundo carmine, non sunt"
            },
            {
                "verse": "Tanta tibi ut possint animum turbare quietum,"
            },
            {
                "verse": "Si modo communis non desunt lumina sensus"
            },
            {
                "verse": "Et ratio dux certa homini te praevia ducit."
            },
            {
                "verse": "Hoc primum, genitrix infanti olim tibi adempta est,"
            },
            {
                "verse": "Expertem sensus torsit te nulla doloris"
            },
            {
                "verse": "Vis, nulla infirmum tam oppressere incommoda durae"
            },
            {
                "verse": "Quos matres perdunt, solitae servare novercae."
            },
            {
                "verse": "Nam nimium indulgent illae, hae de more severae,"
            },
            {
                "verse": "Neve haec falsa putes, exempla domestica tecum"
            },
            {
                "verse": "Ipse animo volvas, melius fateare necesse est"
            },
            {
                "verse": "Quam matrem natis, tibi consuluisse novercam."
            },
            {
                "verse": "\"Paupertas - inquis - patriis e finibus egit"
            },
            {
                "verse": "Extorrem atque aliena diu me limina tristem"
            },
            {
                "verse": "Videre et tenuem mensae pavere alienae."
            },
            {
                "verse": "Hoc ne tibi miserum est? Hoc damnis annumerandum?\""
            },
            {
                "verse": "Heroes quondam terra erravere remota"
            },
            {
                "verse": "Sponte sua Patriaque procul vixere beati."
            },
            {
                "verse": "Nunc etiam proceres externis aedibus aevum"
            },
            {
                "verse": "Sponte agitant vivuntque epulis opibusque alienis"
            },
            {
                "verse": "Et tu quod laeti hi tolerant nunc ferre recuses?"
            },
            {
                "verse": "Rem quereris parvam tibi congessisse parentes"
            },
            {
                "verse": "Paupertasque agitur rea nunc quoque, munera tamquam"
            },
            {
                "verse": "Fortunae faciant mortalia saecla beata."
            },
            {
                "verse": "Non pudet errantis te labi more popelli"
            },
            {
                "verse": "Et solidum in vacuo nequiquam quaerere inani?"
            },
            {
                "verse": "Nunc si divitiis libeat maledicere, iniquas"
            },
            {
                "verse": "Ostendam et penitus turpes ab origine prima,"
            },
            {
                "verse": "Convincam elatus segnes et saepe nocentes,"
            },
            {
                "verse": "Sollicitas miseris et possessoribus atras."
            },
            {
                "verse": "Contra paupertas animos sortita modestos,"
            },
            {
                "verse": "Sobria funestisque dolis inimica, trecentas"
            },
            {
                "verse": "Exercet vigilans artes et commoda vitae"
            },
            {
                "verse": "Invenit et semper prodest mortalibus aegris."
            },
            {
                "verse": "Non hanc ambitio, non hanc vesana libido"
            },
            {
                "verse": "Exagitat non tot vitiorum milia, caecae"
            },
            {
                "verse": "Divitiae quot alunt virus nutricibus ipsis."
            },
            {
                "verse": "Decepit cupidum soceri spes vana peculi."
            },
            {
                "verse": "Tunc velut latitans congesta ad pabula fucus"
            },
            {
                "verse": "Sperasti segnem in latebris traducere vitam?"
            },
            {
                "verse": "At quanto melius te iusto parta labore"
            },
            {
                "verse": "Esse et apis ritu quod sat sit quaerere gnarum."
            },
            {
                "verse": "Interiit genitor, regum interiere parentes."
            },
            {
                "verse": "Erepta est primo blandissima filia in aevo,"
            },
            {
                "verse": "Sunt quoque rapta aliis ipso sua pignora partu."
            },
            {
                "verse": "Quaenam deliciae sunt hae? Communia ferre"
            },
            {
                "verse": "Nolle aut non posse? Aegrotat nata altera, perfer"
            },
            {
                "verse": "Et cari tenero Fausti cruri est malet perfer,"
            },
            {
                "verse": "Languentes si nulla levat medicina deosque"
            },
            {
                "verse": "Sic voluisse puta recta et velle omnia eosdem."
            },
            {
                "verse": "Iamne vides quae sueta tibi intolleranda videri"
            },
            {
                "verse": "Et levia et cunctis communia? Quae prius ipse"
            },
            {
                "verse": "Credebas mala sat sanis bona et commoda esse?"
            },
            {
                "verse": "Sed tamen ut tibi dem quaedam infelicia passum"
            },
            {
                "verse": "Te immerito nec cuncta tuis succedere votis,"
            },
            {
                "verse": "Tu quoque des permulta tibi concessa benigno"
            },
            {
                "verse": "Numine caelestium votis precibusque petenda:"
            },
            {
                "verse": "Acrius ingenium, bona mens cultusque repostis"
            },
            {
                "verse": "Musarum ex antris et fontibus usque petitus,"
            },
            {
                "verse": "Innocuus vitae cursus culpaeque pudendae"
            },
            {
                "verse": "Nescius officiique hominis ratio usque retenta."
            },
            {
                "verse": "Seu sunt parta tibi, sive alti munera caeli,"
            },
            {
                "verse": "Maxima sunt certe bona, nec maiora dederant"
            },
            {
                "verse": "His superi cuiquam, dare nec meliora queant dii."
            },
            {
                "verse": "Adde his coniugium sanctum sobolemque bonosque"
            },
            {
                "verse": "Quaestus, adde valens corpus fidosque sodales."
            },
            {
                "verse": "Cum tibi tot subsint aegrae solatia vitae,"
            },
            {
                "verse": "Desine iam tandem stulte maerere querique,"
            },
            {
                "verse": "Finge sed ingenti te urgeri mole malorum"
            },
            {
                "verse": "Et quae solentur miserum tibi cuncta negata."
            },
            {
                "verse": "Ten (quaeso) imposito patieris pondere mergi?"
            },
            {
                "verse": "Non ita Dulichius princeps, ast enatat undis"
            },
            {
                "verse": "Strenuus iratis fortunaeque imperat ipsi,"
            },
            {
                "verse": "Non ita Vergilio cantatus Troius heros,"
            },
            {
                "verse": "Sed Patriam eversam invictus reparare laborat."
            },
            {
                "verse": "\"Tu ne cede malis sed contra audentior ito.\""
            },
            {
                "verse": "Cum legis egregium quid censes velle poetam?"
            },
            {
                "verse": "Mollia castigat non molli carmine vates"
            },
            {
                "verse": "Pectora e haec sacro promit divinitus ore."
            },
            {
                "verse": "\"Quidquid erit, superanda omnis fortuna ferendo.\""
            },
            {
                "verse": "Quid? Quae Socratici proponunt ora libelli,"
            },
            {
                "verse": "Dogmata nil prosunt animi nec vulnera sanant?"
            },
            {
                "verse": "Quid nostrae leges praescriptaque sancta deorum?"
            },
            {
                "verse": "Quid? Ratio frustra ne est alto in corde locata?"
            },
            {
                "verse": "Quare disiectam prudens iam collige mentem"
            },
            {
                "verse": "Et data dona deum nosce atque his utere recte,"
            },
            {
                "verse": "Sic laetus vives, spinis e pectore vulsis."
            }
        ],
        [
            {
                "verse": "Egregii iuvenes geniti alto a sanguine patrum"
            },
            {
                "verse": "Hadriatico dicunt qui pia iura mari,"
            },
            {
                "verse": "Nunc amor ille meus Patriae et cura aemula curae"
            },
            {
                "verse": "Alloquar absentes admoneamque facit,"
            },
            {
                "verse": "Scilicet ut memores generis gentisque vetustae,"
            },
            {
                "verse": "Quae meritis olim claruit aucta suis,"
            },
            {
                "verse": "Eximiis animum virtutibus exornetis,"
            },
            {
                "verse": "Unde est nobilitas, unde et avitus honor,"
            },
            {
                "verse": "Editus unde honor est cui templa dicata piaeque"
            },
            {
                "verse": "Arae sunt positae sacraque facta viris."
            },
            {
                "verse": "Hunc vestri coluere atavi, coluere parentes,"
            },
            {
                "verse": "Hinc et opes, hinc et latius imperium,"
            },
            {
                "verse": "Huic quoque vigiles certatim offerte labores"
            },
            {
                "verse": "Et studia Aonio et carmina digna choro."
            },
            {
                "verse": "Nec vos detineant segni pigra otia luxu,"
            },
            {
                "verse": "Quae solita insidiis vertere firma suis,"
            },
            {
                "verse": "Nec vos decipiat male sanis grata voluptas,"
            },
            {
                "verse": "Haec solet incautos perdere saepe viros,"
            },
            {
                "verse": "Caetera neu fallant sancto adversantia honori"
            },
            {
                "verse": "Neu prope iam partis laudibus officiant,"
            },
            {
                "verse": "Namque ubi robustis iam firma advenerit aetas,"
            },
            {
                "verse": "Munera quae ad Patriae vos obeunda vocet,"
            },
            {
                "verse": "Artibus ingenuis bene cultis, seu fera bella"
            },
            {
                "verse": "Immineant, bellis utile consilium,"
            },
            {
                "verse": "Eruta profuerint exempla annalibus, ipsae"
            },
            {
                "verse": "Profuerint prisci temporis historiae,"
            },
            {
                "verse": "Seu tranquilla bonae labantur tempora pacis,"
            },
            {
                "verse": "Tunc suus ingenio est eloquioque locus."
            },
            {
                "verse": "Quam decet extremis Patriam servare periclis"
            },
            {
                "verse": "Sternere et hostiles fortiter ense manus,"
            },
            {
                "verse": "Tam decet afflictis propere succurrere rebus"
            },
            {
                "verse": "Consilii subitis ingeniique bonis."
            },
            {
                "verse": "Hinc tituli illustres, hinc clari saepe triumphi,"
            },
            {
                "verse": "Hinc decus et certa praemia magna die."
            },
            {
                "verse": "Adveniet tempus cum, victis aequore Turcis,"
            },
            {
                "verse": "Serviet Aegaeum, serviet Ionium"
            },
            {
                "verse": "Oppidaque antiquis reddetis capta pelasgis"
            },
            {
                "verse": "Et sua contemptis templa recepta diis."
            },
            {
                "verse": "Tum demum amissas reparabit Graecia vires"
            },
            {
                "verse": "Et servatores vos bene grata canet."
            },
            {
                "verse": "Tempus erit cum ipso potior prudentia ferro"
            },
            {
                "verse": "Discutiet tectas altius insidias"
            },
            {
                "verse": "Hostium et occultis conatibus obvia solvet"
            },
            {
                "verse": "Quidquid erit cladis, quidquid ubique mali."
            },
            {
                "verse": "Tunc populus plaudet vobis sanctusque senatus"
            },
            {
                "verse": "Gloriaque in curru vos vehet alta suo."
            },
            {
                "verse": "Tunc bene cultus honor colet et vos, tunc labor actus"
            },
            {
                "verse": "Implebit solida pectora laetitia."
            },
            {
                "verse": "Interea egregiis fortes incumbite coeptis"
            },
            {
                "verse": "Vestraque succendat pectora laudis amor."
            },
            {
                "verse": "Sic Patria digni cives crescetis avisque"
            },
            {
                "verse": "Et patribus soboles splendida nobilibus,"
            },
            {
                "verse": "Sic sperata mihi contingent gaudia qui vos"
            },
            {
                "verse": "Gaudia laturus sedulus erudii."
            }
        ],
        [
            {
                "verse": "Tristis Amaltheus laeto maerebat amici"
            },
            {
                "verse": "Sospitis audito, pia nec suspiria pectus,"
            },
            {
                "verse": "Nec questus os continuit, nec lumina fletus."
            },
            {
                "verse": "Dii superi quibus est pietas gratissima semper"
            },
            {
                "verse": "Solvite vos caro, vos solvite praemia amico,"
            },
            {
                "verse": "Scilicet ut morbi domitor mortisque superstes"
            },
            {
                "verse": "In tremulum senium florentes proroget annos,"
            },
            {
                "verse": "Insolabiliter ne plorent saecula nostra"
            },
            {
                "verse": "Orbata egregio medico egregioque poeta."
            }
        ],
        [
            {
                "verse": "Dum portum. moderatus es, Georgi,"
            },
            {
                "verse": "Nullum naufragium tulere cives,"
            },
            {
                "verse": "In portu fuit ipse et usque portus."
            }
        ],
        [
            {
                "verse": "Adventu Gradenice tuo, ceu sidere laeto"
            },
            {
                "verse": "Purius est caelum fertiliusque solum,"
            },
            {
                "verse": "Discessu Gradenice tuo, ceu sidere tristi"
            },
            {
                "verse": "Densior est aer terraque larga minus."
            },
            {
                "verse": "Te veniente ergo laetantur Leminis undae"
            },
            {
                "verse": "Illae etiam merito, te hinc abeunte, gemunt."
            }
        ],
        [
            {
                "verse": "Mari, cui bona cuncta dii dedere"
            },
            {
                "verse": "Quot sunt praecipua expetenda votis,"
            },
            {
                "verse": "Eques si impavidus graves labores,"
            },
            {
                "verse": "Ut lex exigit ipsa dignitatis,"
            },
            {
                "verse": "Sponte suscipit et pericla multa"
            },
            {
                "verse": "Adit ne patiatur immerentes"
            },
            {
                "verse": "Vexari asperius, bonus patronus"
            },
            {
                "verse": "Si causas veteris sui clientis"
            },
            {
                "verse": "Defendit sine fine, si tuetur"
            },
            {
                "verse": "Quisquis vere amat, ut decet, rogatque"
            },
            {
                "verse": "Amicum auxilium indigumque amici."
            },
            {
                "verse": "Tu eques strenuitate singulari"
            },
            {
                "verse": "Non tueberis usque et usque et usque"
            },
            {
                "verse": "Me senem invalidum, pium probumque,"
            },
            {
                "verse": "Tectis fraudibus haud semel petitum"
            },
            {
                "verse": "Impiorum hominum atque proditorum?"
            },
            {
                "verse": "Faustissime et vetus patrone"
            },
            {
                "verse": "Non tuebere me tuum clientem."
            }
        ],
        [
            {
                "verse": "Dolebam interius mihi immerenti"
            },
            {
                "verse": "Malos nescio quos nocere velle"
            },
            {
                "verse": "Magnis officiis mihi obligatos"
            },
            {
                "verse": "Nec iniuria pectore excidebat"
            },
            {
                "verse": "Nullo tempore sed coquebat usque"
            },
            {
                "verse": "Quantum vis nimis et nimis molesta"
            },
            {
                "verse": "At Cornelius ille, cuius ore"
            },
            {
                "verse": "Suada nunc sedet, allocutione"
            },
            {
                "verse": "Mecum usus tenera est: dolor repostus"
            },
            {
                "verse": "Statim decidit. O virum disertum"
            },
            {
                "verse": "Qui motos animos repente sedat,"
            },
            {
                "verse": "Sedatos animos movet repente!"
            }
        ],
        [
            {
                "verse": "Collibus e patriis secessit in avia Mopsus"
            },
            {
                "verse": "Et lustrat celeri pascua lata pede."
            },
            {
                "verse": "Pastores, vestris dum Mopsus saltibus errat,"
            },
            {
                "verse": "Dum terit umbrosis otia longa locis,"
            },
            {
                "verse": "Efficite et precibus certatim et munere grato"
            },
            {
                "verse": "Temperet ut solitis carmina blanda modis."
            },
            {
                "verse": "Talia, pastores, avida exceptabitis aure"
            },
            {
                "verse": "Qualia suavidico Tityrus ore canit."
            }
        ],
        [
            {
                "verse": "Nec Geminos dicas queis unum pectus in uno"
            },
            {
                "verse": "Pectore corque unum truncus et unus inest,"
            },
            {
                "verse": "Nec dicas unum bifido qui vertice duplex,"
            },
            {
                "verse": "Bis geminaque manu est, bis geminoque pede."
            }
        ],
        [
            {
                "verse": "Atque unum, atque duos in eodem corpore mater"
            },
            {
                "verse": "Nisa nec est unum, nisa nec illa duos."
            }
        ],
        [
            {
                "verse": "Pontius huc duxit, populus dedit aera, liquorem"
            },
            {
                "verse": "Hauri hospes, nihil est hoc mage dulce, vale."
            }
        ],
        [
            {
                "verse": "Pontane et mihi iunctior Cichine"
            },
            {
                "verse": "Quam fratri bonus est piusque frater,"
            },
            {
                "verse": "Quid rerum geritis simul recessu"
            },
            {
                "verse": "In vestro nimium cupito utrique?"
            },
            {
                "verse": "Studetis veteres bonos poetas"
            },
            {
                "verse": "Doctis fingere versibus subinde?"
            },
            {
                "verse": "An longos teritis dies loquendo"
            },
            {
                "verse": "Nunc haec, nunc alia, inde multa praebent"
            },
            {
                "verse": "Iam narrata alia ut solent amici"
            },
            {
                "verse": "Fidi, candiduli, boni, integelli"
            },
            {
                "verse": "Quales vos fateor fuisse et esse?"
            },
            {
                "verse": "An fructus legitis feracis anni"
            },
            {
                "verse": "Quos tellus tulit et dies laborque"
            },
            {
                "verse": "Anne semina spargitis per agros?"
            },
            {
                "verse": "Haec vestra est modo cura nec metendi"
            },
            {
                "verse": "Est vobis studium. Iuvat per arva"
            },
            {
                "verse": "Subacta assidue serendo, arando"
            },
            {
                "verse": "Noctes ducere candidosque soles,"
            },
            {
                "verse": "Hinc vobis nimium placet recessus,"
            },
            {
                "verse": "Vos hinc agricolae repente facti"
            },
            {
                "verse": "At vestrae ut valeant, Cichine, vires"
            },
            {
                "verse": "Istos assiduos pati labores,"
            },
            {
                "verse": "Nervi sint licet integri et valentes"
            },
            {
                "verse": "Rumpentur satione ni modus sit."
            }
        ],
        [
            {
                "verse": "Hospes ades puroque sitim restingue liquore,"
            },
            {
                "verse": "Aptior hac nulla est unda futura tibi."
            },
            {
                "verse": "Cum bene sedarit fessum te argenteus humor,"
            },
            {
                "verse": "\"Perpetuum\" dices \"Pontia lympha flue!\""
            }
        ],
        [
            {
                "verse": "Tacete, o nimium graves poetae,"
            },
            {
                "verse": "Tam durum strepitant et infacetum"
            },
            {
                "verse": "Vestri murmura carminis, periclum"
            },
            {
                "verse": "Ut sit ne fugiat vocata Nais."
            }
        ],
        [
            {
                "verse": "Certatim canite Hunii poetae,"
            },
            {
                "verse": "Tam blandum resonant et eruditum"
            },
            {
                "verse": "Vestra carmina, gestiens sequatur"
            },
            {
                "verse": "Ut vos per latebras et arva Nais."
            },
            {
                "verse": "Assis unius aestimate carmen"
            },
            {
                "verse": "Abstemii tetricique et insolentis."
            }
        ],
        [
            {
                "verse": "Summovi a liquidis aquis poetas,"
            },
            {
                "verse": "Malos, putidulos, inelegantes,"
            },
            {
                "verse": "Bonos excipiens colo, ut meus mos."
            },
            {
                "verse": "Quod si durius impotentiusque"
            },
            {
                "verse": "Quis fert hendecasyllabos iocosos,"
            },
            {
                "verse": "Ipse se illepidum et malum fatetur."
            }
        ],
        [
            {
                "verse": "Abstemi, qui odio Vatiniano"
            },
            {
                "verse": "Bonus persequens malos poetas,"
            },
            {
                "verse": "Ecquo me in numero tenes petisse"
            },
            {
                "verse": "Sic te ausum hendecasyllabis protervis?"
            },
            {
                "verse": "Malum me fateor scelestulumque,"
            },
            {
                "verse": "Qui sic me obtulerim pio poetae"
            },
            {
                "verse": "At tu parce, precor, reo, insolentis"
            },
            {
                "verse": "Quem iam poenituit procacitatis."
            }
        ],
        [
            {
                "verse": "Inter quos numerem te, amice, quaeris,"
            },
            {
                "verse": "Inter suavidicos venustulosque"
            },
            {
                "verse": "Te sane meri to loco et locabo."
            },
            {
                "verse": "Fructus ingenii elegantioris"
            },
            {
                "verse": "Adhuc nam tener uberes dedisti,"
            },
            {
                "verse": "Plures (tu modo perge) mox daturus."
            },
            {
                "verse": "Sed quare veniam petis? Putas cur"
            },
            {
                "verse": "Me iratum tibi? Versibus venustis"
            },
            {
                "verse": "Iunxisti tibi me, tibi merenti"
            },
            {
                "verse": "Amicos homines simulque divos."
            },
            {
                "verse": "Blanda carmina laederent ineptos,"
            },
            {
                "verse": "Me mUlcent capiuntque detinentque."
            },
            {
                "verse": "Quare iunctius esse nil putato"
            },
            {
                "verse": "Quam est Abstemius undecumque et usque"
            },
            {
                "verse": "Tibi candidulo venustuloque."
            }
        ],
        [
            {
                "verse": "Furem fac moneas, liber, rapaces"
            },
            {
                "verse": "A te contineat manus crucemque,"
            },
            {
                "verse": "Si te surripiat, statim minare:"
            },
            {
                "verse": "Surreptum metuens crucis reponet."
            }
        ],
        [
            {
                "verse": "Mutarunt Arno Tuscae te, Turre, Camenae,"
            },
            {
                "verse": "Hinc te iam celebrem saecla futura canent."
            }
        ],
        [
            {
                "verse": "Ipsa tuo decus es, pulcherrima nympha, Timavo"
            },
            {
                "verse": "Ipse decus nympha es, magne Timave, tuae."
            },
            {
                "verse": "Numpha, tibi vates decus est, tibi, magne Timave,"
            },
            {
                "verse": "Clarus es hinc vates, nympha, Timave simul."
            }
        ],
        [
            {
                "verse": "Hoc Sertorius est situs sepulcro,"
            },
            {
                "verse": "Quem suum coryleta maesta partum"
            },
            {
                "verse": "Lugent flebilibus modis ademptum"
            },
            {
                "verse": "Quemque Mars gemit et novem sorores,"
            },
            {
                "verse": "Martis arti bus et novem sororum"
            },
            {
                "verse": "Insignem et Patriae decus futurum."
            },
            {
                "verse": "Mersit nox iuvenem palude et atra"
            },
            {
                "verse": "Statim ex insidiis adorta mors est,"
            },
            {
                "verse": "Coniuratae animi bonis trecentis"
            },
            {
                "verse": "Lucentem et tenebras suas fugantem"
            },
            {
                "verse": "Fraude tollere, vis ut ipsa inanis,"
            },
            {
                "verse": "Nox nigerrima, nox nefanda semper,"
            },
            {
                "verse": "Mors asperrima, mors dolenda semper."
            }
        ],
        [
            {
                "verse": "Dispulerat tenebras primo Sertorius aevo,"
            },
            {
                "verse": "Splendidus egregii dotibus ingenii."
            },
            {
                "verse": "At tenebrae invisum nigra mersere palude"
            },
            {
                "verse": "Et Patriae eximium surripuere decus."
            },
            {
                "verse": "Infandae tenebrae, scelerum nox improba mater,"
            },
            {
                "verse": "Vos quoque nunc raptus disicit ille puer,"
            },
            {
                "verse": "Culta diu accendit merito sua lumina, virtus,"
            },
            {
                "verse": "Fama canens nomen cuncta per ora vehit."
            }
        ],
        [
            {
                "verse": "Insidias tibi, Sertori, posuere latentes"
            },
            {
                "verse": "Improba mors tenebris noxque adoperta caput."
            },
            {
                "verse": "Pro dolor! Incautum et fluvio mersere profundo"
            },
            {
                "verse": "Dum metuunt animi lumina magna tui."
            },
            {
                "verse": "Impia mors nimium, nox impia, mortuus umbras"
            },
            {
                "verse": "Discutiet vestras, tot bona clara nitent."
            }
        ],
        [
            {
                "verse": "Da nigros mihi basiare ocellos,"
            },
            {
                "verse": "Da mellita labella basiare,"
            },
            {
                "verse": "Cara Theia, care ocelle amantis;"
            },
            {
                "verse": "Sanabunt mea vulnera isti ocelli,"
            },
            {
                "verse": "Beabunt miserum labella amantem"
            },
            {
                "verse": "Beato ambrosiae liquore, quo ista"
            },
            {
                "verse": "Madent usque labella, mi usque amata."
            },
            {
                "verse": "Cara Theia, cara lux amantis"
            },
            {
                "verse": "Da Erui mihi tamdiu cupitis"
            },
            {
                "verse": "Labellis roseis ocellulisque:"
            },
            {
                "verse": "Haec sint praemia sola nostro amori,"
            },
            {
                "verse": "Hoc tantum mihi ne nega roganti,"
            },
            {
                "verse": "Sic neget tibi nil Venus precanti,"
            },
            {
                "verse": "Sic semper placitis queas potiri."
            }
        ],
        [
            {
                "verse": "Sic mihi, sic data verba non merenti,"
            },
            {
                "verse": "Sic me compositis dolis fefellit!"
            },
            {
                "verse": "Quae cor, quae misero mihi fuit mens?"
            },
            {
                "verse": "Immitis nimium, impia ah puella!"
            },
            {
                "verse": "Dura, barbara, cogis ah perire?"
            },
            {
                "verse": "Cui spes, cui fueras utrumque lumen?"
            },
            {
                "verse": "Virum pessima me inscio parasti?"
            },
            {
                "verse": "Et qualem tremulumque putidumque"
            },
            {
                "verse": "Quae messes numerare retentas."
            },
            {
                "verse": "Et iam flammeum, iam capis levem me,"
            },
            {
                "verse": "O levem facilemque credulumque,"
            },
            {
                "verse": "Qui vere ex animoque te putabam"
            },
            {
                "verse": "Cuncta dicere, nec negare dicta"
            },
            {
                "verse": "Cum mi delicias iocosque mille"
            },
            {
                "verse": "Dicebas faciens, ocelle care,"
            },
            {
                "verse": "Mi lepos, mea vita, te sine umquam"
            },
            {
                "verse": "Possim vivere? Te sine ipsa vivam?"
            },
            {
                "verse": "O ferar prius obviam leoni!"
            },
            {
                "verse": "Inde suavidisque morsibusque"
            },
            {
                "verse": "Misceres animas anhelo in ore;"
            },
            {
                "verse": "Beati quater ampliusque eramus."
            },
            {
                "verse": "\"O sic perpetuum beata vivam!"
            },
            {
                "verse": "O sic emoriar tuis in ulnis!\""
            },
            {
                "verse": "Dicebas roseis tuis labellis"
            },
            {
                "verse": "Occludens mihi spiritus frequentes,"
            },
            {
                "verse": "Dente candidulo inferens mihi ictus."
            },
            {
                "verse": "Haec vere omnia dicere putabam,"
            },
            {
                "verse": "Sperans perpetuos meos amores,"
            },
            {
                "verse": "Haec nunc omnia perdidere venti"
            },
            {
                "verse": "Ferentes Scythiam ultra inhospitalem."
            },
            {
                "verse": "At o perfida, pessima o puella,"
            },
            {
                "verse": "Quae me deseris et perire cogis,"
            },
            {
                "verse": "Iratos habeas deos deasque"
            },
            {
                "verse": "Nec Hymen veniat, licet vocetur"
            },
            {
                "verse": "Nec Iuno veniat, licet vocetur"
            },
            {
                "verse": "Ad connubia nuptiasque pactas"
            },
            {
                "verse": "Sed malis avibus domum mariti"
            },
            {
                "verse": "Intres et pede limen ominosum."
            },
            {
                "verse": "Verberes thalamos tuos frequentent,"
            },
            {
                "verse": "Lites, dissidium, ira, iurgia, ictus."
            },
            {
                "verse": "His digna es thalamisque nuptiisque,"
            },
            {
                "verse": "Rata haec, Iuppiter, aeque fac merenti."
            }
        ],
        [
            {
                "verse": "Occidunt nobis, Galatea, soles,"
            },
            {
                "verse": "Suffugit mensis celeri volatu"
            },
            {
                "verse": "Et cadunt anni, mora nulla tardat"
            },
            {
                "verse": "Temporis alas."
            },
            {
                "verse": "Aspice in montes et aperta rura"
            },
            {
                "verse": "Frigidis late nivibus repleta:"
            },
            {
                "verse": "Haec modo, haec florum vario decore"
            },
            {
                "verse": "Pulchra nitebant."
            },
            {
                "verse": "Dum licet dulces foveamus ignes,"
            },
            {
                "verse": "En venit passu rapido senectus"
            },
            {
                "verse": "Putrida, rugis perarata frontem,"
            },
            {
                "verse": "Nuntia mortis."
            },
            {
                "verse": "Cinge mi collum niveis lacertis,"
            },
            {
                "verse": "Arctius stringas, quid moraris?"
            },
            {
                "verse": "Basiis me me obrue, basiis me"
            },
            {
                "verse": "Obrue crebris!"
            },
            {
                "verse": "Mella nunc sugo roseo ex labello,"
            },
            {
                "verse": "Mella, lux, spargis roseo ex labello,"
            },
            {
                "verse": "Lux mea, o lux! Sed male quid facis? Deus!"
            },
            {
                "verse": "Altius intres."
            },
            {
                "verse": "Parce me duro lacerare morsu,"
            },
            {
                "verse": "Immo age, ah morsum repetas beatum!"
            },
            {
                "verse": "Saepe me morsus repetitus iste"
            },
            {
                "verse": "Inseret astris."
            },
            {
                "verse": "Nunc tuo vivo, mea lux, in ore,"
            },
            {
                "verse": "Tu meo vivis, mea lux, in ore,"
            },
            {
                "verse": "Nunc Iovis caelum facio nec assis,"
            },
            {
                "verse": "Quis mage felix"
            },
            {
                "verse": "Me? Mea possum domina potiri,"
            },
            {
                "verse": "Cui Venus forma superata cedit,"
            },
            {
                "verse": "Hoc feras Cypri, aut lege iudicantem"
            },
            {
                "verse": "Vel Phryga siste."
            },
            {
                "verse": "Victa discedes Phryga iudicante,"
            },
            {
                "verse": "Tu mihi Cypris Galatea nunc es,"
            },
            {
                "verse": "Tu bea, tu me mea Cypri saepe"
            },
            {
                "verse": "Suavia fingens."
            },
            {
                "verse": "Qualibus nunc me superis minorem"
            },
            {
                "verse": "Nil facis, nil sum superis minor nunc"
            },
            {
                "verse": "En data vivis fruimur beati"
            },
            {
                "verse": "Nectaris haustu,"
            },
            {
                "verse": "Cum tuos specto, Galatea, vultus,"
            },
            {
                "verse": "Gratiis dulces Venerique sedes,"
            },
            {
                "verse": "Cum manus specto tremulosque ocellos"
            },
            {
                "verse": "Igne micantes,"
            },
            {
                "verse": "Cor suo longum trepidat recessum,"
            },
            {
                "verse": "Horror invadit novus et per artus"
            },
            {
                "verse": "Errat algens vis oriturque toto"
            },
            {
                "verse": "Corpore torpor."
            },
            {
                "verse": "Cum pedum motus tenerosque passus"
            },
            {
                "verse": "Servo, curo voces lepido cadentes"
            },
            {
                "verse": "Ore micanti bene capto multum"
            },
            {
                "verse": "Sedulus ore."
            },
            {
                "verse": "Spiritus sedes proprias relinquit,"
            },
            {
                "verse": "Densa nox lucem tenebraeque danunt,"
            },
            {
                "verse": "Verba perges mollia mi referre,"
            },
            {
                "verse": "Vita recedit."
            },
            {
                "verse": "Unde sunt tantae Galatea vires?"
            },
            {
                "verse": "Iam nihil magis minor es deabus"
            },
            {
                "verse": "Cum volunt divae perimunt, velis mi"
            },
            {
                "verse": "Vita recedet."
            }
        ],
        [
            {
                "verse": "Sistas, parva mora est, gradum, viator,"
            },
            {
                "verse": "Si nescis iacet hic Ricardus ille,"
            },
            {
                "verse": "Ille hic egregius iacet Ricardus"
            },
            {
                "verse": "Omnes quem lacrimis colunt ademptum,"
            },
            {
                "verse": "Et vulgus simul et potentiores:"
            },
            {
                "verse": "Nam plebi fuerat parens et idem"
            },
            {
                "verse": "Causas nobilium frequenter egit."
            },
            {
                "verse": "Hic urbis columen iacet sepultum,"
            },
            {
                "verse": "Hic est praesidium decusque Iuli,"
            },
            {
                "verse": "Hic est quem nisi mortuum, viator,"
            },
            {
                "verse": "Fleris, te merito impium putabo."
            }
        ],
        [
            {
                "verse": "Fons bonus emisit, salebrosas discere leges"
            },
            {
                "verse": "Cura fuit, vixit non sibi sed Patriae."
            }
        ],
        [
            {
                "verse": "Quem brevis urna tegit quaeris studiose, viator,"
            },
            {
                "verse": "Ricardus parvo conditur hoc tumulo."
            },
            {
                "verse": "Fons bonus hunc genuit, fuit alto stemmate clarus"
            },
            {
                "verse": "Clarior et magni dotibus ingenii:"
            },
            {
                "verse": "Interpres legum, nulli probitate secundus,"
            },
            {
                "verse": "Doctrina magnus, magnus et eloquio."
            },
            {
                "verse": "Diis nisi cessissent huius sine crimine mores,"
            },
            {
                "verse": "Non sibi sed carae natus erat Patriae."
            },
            {
                "verse": "Saepe laboranti huic succurrit et adfuit unus"
            },
            {
                "verse": "Idem sed numquam deseruit miseros."
            },
            {
                "verse": "Quare age sarcophagum conspergas flore, viator,"
            },
            {
                "verse": "Largo: perpetuum ver civis hic meruit."
            }
        ],
        [],
        [],
        []
    ]
}