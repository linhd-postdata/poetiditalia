{
    "author": "Callimaco Esperiente",
    "title": "carminum appendix",
    "url": "http://www.poetiditalia.it/texts/CALLIMAC|appe|001",
    "text": [
        [
            {
                "verse": "Scire meos casus populos gentesque requiris"
            },
            {
                "verse": "Et loca que vidi fatis agitatus iniquis"
            },
            {
                "verse": "Que memorare animus pavet et meminisse"
            },
            {
                "verse": "Leteosque amnes totos hausisse libenter"
            },
            {
                "verse": "Vellet ut indigni cessissent mente labores"
            },
            {
                "verse": "Immeriteque fuge memorem deponere curam"
            },
            {
                "verse": "Posset, et ingenio toto, mea Fannia, fame"
            },
            {
                "verse": "Inservire tue. Sed si te tanta cupido"
            },
            {
                "verse": "Urget ut indignos renovem sub mente dolores,"
            },
            {
                "verse": "Accipe qua serie meus huc me duxerit error:"
            },
            {
                "verse": "Tertia iam rediit decussaque montibus umbra est"
            },
            {
                "verse": "Et quater in campis sulcos renovavit avarus"
            },
            {
                "verse": "Agricola et gravidos numerosa messe maniplos"
            },
            {
                "verse": "Substulit adversis postquam Lavina reliqui"
            },
            {
                "verse": "Litora syderibus veteri parvoque phaselo"
            },
            {
                "verse": "Ausus adoratis pelagi cum numine nymphis"
            },
            {
                "verse": "Tyrenum sulcare salum, Circeaque circum"
            },
            {
                "verse": "Saxa, sepulchrales voces audire ferarum"
            },
            {
                "verse": "Truncorumque, aviumque simul, quas illa nephando"
            },
            {
                "verse": "Carmine ex humanis iussit migrare figuris"
            },
            {
                "verse": "In varias formas; nec mi cariosa pusille"
            },
            {
                "verse": "Rimarum compago ratis puppisque fatiscens"
            },
            {
                "verse": "Fida minus visa est, quam nomina sancta per orbem"
            },
            {
                "verse": "Tarpeie turres patuli et munimen asyli."
            },
            {
                "verse": "Illinc, auguste cum iam michi menia Rome"
            },
            {
                "verse": "Interdicta forent, cum iam loca cuncta putarem"
            },
            {
                "verse": "Italia michi tuta magis, primordia longi"
            },
            {
                "verse": "Erroris cepere mei; tum nomen habentes"
            },
            {
                "verse": "Deveni Pelopis terras, si forte cubile"
            },
            {
                "verse": "Herculei monstri, Nemee michi silva pateret:"
            },
            {
                "verse": "Nonacriumve nemus riguive extiva Licei"
            },
            {
                "verse": "Aut Lernea palus cineresve novemplicis Ydre;"
            },
            {
                "verse": "Nec minus accessi scopulose saxa Malee"
            },
            {
                "verse": "Trenarus exiguis ubi collibus imminet antro"
            },
            {
                "verse": "Unde iter ad Stigios et lurida concava Ditis."
            },
            {
                "verse": "Heumenidumque voces et sibila dira comarum"
            },
            {
                "verse": "Tergeminique canis ieiunos visus hyatus"
            },
            {
                "verse": "Audire et sonitum gemitus atrosque tumultus"
            },
            {
                "verse": "Frigidus attonito totus sudore putavi"
            },
            {
                "verse": "Tutius exigue rursus me credere cymbe"
            },
            {
                "verse": "Ionioque mari quam si loca vivus adirem"
            },
            {
                "verse": "Functorum, datur ad superas unde exitus auras"
            },
            {
                "verse": "Rarus; et a leva iam iam Cythera relicta"
            },
            {
                "verse": "Ante oculosque Calum stabat calamisque Cidonum"
            },
            {
                "verse": "Terra ferax unde in pugnas venere sagipte."
            },
            {
                "verse": "Nec mora me Candos Dycteo proxima monti"
            },
            {
                "verse": "Excipit exiguis operosoque aggere tutis"
            },
            {
                "verse": "Vestibulis, haud inde procul quo cornua thaurus"
            },
            {
                "verse": "Exuit ethereus, regem confexus Olimpi,"
            },
            {
                "verse": "Sydoniumque remisit onus quod nomina secto"
            },
            {
                "verse": "Imposuit mundo. Sed nec michi cuna tonantis"
            },
            {
                "verse": "Ida repercusso famulata ululatibus aere"
            },
            {
                "verse": "Libera ab insidiis visa est, nec saxa sepulchri"
            },
            {
                "verse": "Illius, et paucis ossa aspicienda piorum;"
            },
            {
                "verse": "Non laberinteus nulli remeabilis error"
            },
            {
                "verse": "Gortiniique ducis profugum compago recepit."
            },
            {
                "verse": "Ergo iterum cimba que vix stagnantibus undis"
            },
            {
                "verse": "Par erat, et zephiris patiens adnare quietis"
            },
            {
                "verse": "Carpatium superare, Paro hyemesque sonantes"
            },
            {
                "verse": "Niliaci Syriique freti proramque Canopi"
            },
            {
                "verse": "Ad vada convolvo Cretamque a puppe relinquo;"
            },
            {
                "verse": "Et iam Phariacus lapis et Mareotica Coptos"
            },
            {
                "verse": "Stabat in aspectu, iam mollis flumina Nili"
            },
            {
                "verse": "Cernere erat, subitis madidus cum nubibus Auster"
            },
            {
                "verse": "Incubuit prore lyntremque ad littora Cypri"
            },
            {
                "verse": "Vertit, harenosas prohibens Ammonis ad aras"
            },
            {
                "verse": "Confugere et specubus latebras inquirere sacris."
            },
            {
                "verse": "Iamque Palepaphio figebam litore prona"
            },
            {
                "verse": "Oscula et aurate Veneris vestigia pulchra"
            },
            {
                "verse": "Letus adorabam et scopulos spectare placebat,"
            },
            {
                "verse": "Quos dea signatos pedibus manibusque reliquit,"
            },
            {
                "verse": "Cum prius humenti spumas egressa marinas"
            },
            {
                "verse": "Corpore, tam sancto dignata est numine terras;"
            },
            {
                "verse": "Ecce ruinosis vox exaudita sacellis"
            },
            {
                "verse": "Me subit, atque aliam iussit conquirere sedem."
            },
            {
                "verse": "Inde ego, Pamphylii sulcans extrema profundi,"
            },
            {
                "verse": "Aspicio dextra Tauri duo cornua montis,"
            },
            {
                "verse": "A quibus immanis distenditur umbra recenti"
            },
            {
                "verse": "Sole super fluctus, que monstra natantia terret,"
            },
            {
                "verse": "Nereydumque choros donec sol altior illam"
            },
            {
                "verse": "Contrahit aut undas subiens in terga recurvat."
            },
            {
                "verse": "A facie tumulus Myrthous, et ardua saxa"
            },
            {
                "verse": "Incultumque iugum Carie Coheque supinum"
            },
            {
                "verse": "Litus et irrigue celeberrima murmura limphe,"
            },
            {
                "verse": "Que Samie delubra rigat Iunonis, et ambit."
            },
            {
                "verse": "Dextera Rhodos erat post tergum leva Megista,"
            },
            {
                "verse": "A prora Cycladum stabat regina natatrix"
            },
            {
                "verse": "Ortigia ante ortum Phebi, niveeque sororis,"
            },
            {
                "verse": "Nunc imis annexa vadis venerandaque longe"
            },
            {
                "verse": "Templa ruinarum monstrabat mole futuri"
            },
            {
                "verse": "Quis fuerat quondam dubiis per compita rebus"
            },
            {
                "verse": "Indubitata fides; paulatim leva subibat"
            },
            {
                "verse": "Naxos et Otrisiis nivibus Marpesia cautes"
            },
            {
                "verse": "Emula cum cepi procul inspectare Phaneti"
            },
            {
                "verse": "Pampineos colles vixque hec in verba resolvi"
            },
            {
                "verse": "Tristiciam: \"Erratum multum quesita per orbem"
            },
            {
                "verse": "Insula Lemniadum fugienti dira sororum"
            },
            {
                "verse": "Tuta Thoantee si quondam littora prore"
            },
            {
                "verse": "Iunxisti et latebras profugo sedemque dedisti"
            },
            {
                "verse": "Aut Ariannee si iurgia digna querele"
            },
            {
                "verse": "Percita sensisti pietate et perfida Thesei"
            },
            {
                "verse": "Federa pensasti multo meliore marito,"
            },
            {
                "verse": "Excipe me latebrasque fuge requiemque merenti"
            },
            {
                "verse": "Da michi et in portum veniam concede secundi"
            },
            {
                "verse": "Syderis auspicio, tandem maria omnia circum"
            },
            {
                "verse": "Sit satis errorum saltem michi busta fatiscant"
            },
            {
                "verse": "Meonii vatis magnique ad saxa sepulchri"
            },
            {
                "verse": "Des canere etherei cinere aspirante magistri\"."
            },
            {
                "verse": "Attigeram litus et harene afferre petite"
            },
            {
                "verse": "Vix bene desieram trepidanti basia labro,"
            },
            {
                "verse": "In mea cum rursus commenta est fabula damna"
            },
            {
                "verse": "Precipitorque iterum in pelagus Frigieque minoris"
            },
            {
                "verse": "Advolvor scopulis Phoceaque litora circum"
            },
            {
                "verse": "Pretereo; a leva muliebri ornata poesi"
            },
            {
                "verse": "Lesbos erat, coram Sygei culmina montis"
            },
            {
                "verse": "Nubila tangebant, Tenedos iam terga subibat"
            },
            {
                "verse": "Irrequieta vadis, iam Pontum, ubi cornua Frixus"
            },
            {
                "verse": "Aurea complexus geminato pollice caram"
            },
            {
                "verse": "Destituit comitem, tranabam, et dextra carine"
            },
            {
                "verse": "Scamandri resonabat aqua venientis ad Hellem,"
            },
            {
                "verse": "Et Symeontheas agitabant equora nymphas,"
            },
            {
                "verse": "Non tenui gemitus casus memoratus acerbos,"
            },
            {
                "verse": "Humor ab Ideo totiens renatatus ephebo"
            },
            {
                "verse": "Ut fuit ante oculos Sexteque ad tecta puelle"
            },
            {
                "verse": "Conversus dixi: \"Quacumque Leander harena"
            },
            {
                "verse": "Integeris, miserande puer, tibi tempora vite"
            },
            {
                "verse": "Fata mee melius servassent meque iuventa"
            },
            {
                "verse": "Iussissent media miserum deponere pondus:"
            },
            {
                "verse": "Occidis infelix nimium dum vita placebat,"
            },
            {
                "verse": "Nec tepefacta tuis totiens ardoribus unda"
            },
            {
                "verse": "Horruit heu care clamantia nomina nymphe"
            },
            {
                "verse": "Obruere ora, tibi nunc nunc instare procellis"
            },
            {
                "verse": "Omnibus et tota vertigine debuit ut me"
            },
            {
                "verse": "Solveret inviso Parcarum stamine vita,"
            },
            {
                "verse": "Errandique modum faceret michi sede perhenni\"."
            },
            {
                "verse": "Talia dicenti Cyanes concurrere dicte"
            },
            {
                "verse": "Apparent patuitque michi Bizantia tellus."
            },
            {
                "verse": "Illic dira mei paulum cum syderis ira"
            },
            {
                "verse": "Cepisset sevire minus, vacuata repleri"
            },
            {
                "verse": "Aspexi novies candentis cornua lune."
            },
            {
                "verse": "Tum Cyconum fines Driopeaque linquere rura,"
            },
            {
                "verse": "Hysmariumque iugum nebulisque carentis Anauri"
            },
            {
                "verse": "Litora et Amphrisii fecunda liquoribus arva"
            },
            {
                "verse": "Institui et gelide gentes spectare sub axe"
            },
            {
                "verse": "Algentes Boreeque domum glaciesque Ripheas."
            },
            {
                "verse": "Sic iter, Inachiis ripis post terga relictis,"
            },
            {
                "verse": "Ad iuga Bistonii converti protinus Hemi."
            },
            {
                "verse": "Et iam Strimonias undas silvisque comantem"
            },
            {
                "verse": "Transieram Rodopem, cum Ponti litora cernens,"
            },
            {
                "verse": "Sic mecum tacitas cepi renovare querelas:"
            },
            {
                "verse": "\"Ecce iterum tellus totiens optata per undas"
            },
            {
                "verse": "Destituenda mihi fragili et credenda carine"
            },
            {
                "verse": "Est anima et quicquid vite michi fata relinquunt."
            },
            {
                "verse": "Que regio michi fida manet? Quis angulus orbis"
            },
            {
                "verse": "Excipiet? Quo finis erit requiesque viarum"
            },
            {
                "verse": "Immeriteque fuge? Qua tandem sistere terra"
            },
            {
                "verse": "Fata iubent? Veteres ne usquam memorare labores"
            },
            {
                "verse": "Dulce erit? An semper populos gentesque vagari"
            },
            {
                "verse": "Cogar ad ignotas? Nullaque quiescere in urbe,"
            },
            {
                "verse": "Fas erit ac hominum sortes rerumque recursus"
            },
            {
                "verse": "Exemplo monstrare meo totumque tenere"
            },
            {
                "verse": "Vulgus in auriculas stupidum narrantis ab ore?\""
            },
            {
                "verse": "Tum gemino in Pontum conversus lumine pergo,"
            },
            {
                "verse": "Equor Amazoniis multum memorabile peltis"
            },
            {
                "verse": "Divitiisque cutis auratum vellus habentis"
            },
            {
                "verse": "Et rate semideum remis et viribus acta,"
            },
            {
                "verse": "Tum pueri Herculei raptu fratrisque resecto"
            },
            {
                "verse": "Corpore Medee manibus domitisque iuvencis"
            },
            {
                "verse": "Flammivomis campoque dei bellantis arato."
            },
            {
                "verse": "Sit michi fas, avibus dextris, a litore navem"
            },
            {
                "verse": "Solvere et antennas velis implere bicornes"
            },
            {
                "verse": "Atque undas sulcare tuas, facilique volatu"
            },
            {
                "verse": "Cernere Danubii septemplicis hostia letis"
            },
            {
                "verse": "Luminibus thaurosque truces quos submovet hystmos"
            },
            {
                "verse": "Margine Sarmatico Bicesque impervia cingit,"
            },
            {
                "verse": "Quo pigra Meotis Pontum Tanaymque receptat."
            },
            {
                "verse": "Hec ego dum memoro Peucem Boreamque relinquo"
            },
            {
                "verse": "A tergo subiique Notho cursuque secundo"
            },
            {
                "verse": "Hostia, quis nomen limosa Tyagola fecit;"
            },
            {
                "verse": "Inde huc advectus quo cum spes certa salutis"
            },
            {
                "verse": "Esset et optatam monstrarent fata quietem,"
            },
            {
                "verse": "Omnibus exactis graviora pericula multo"
            },
            {
                "verse": "Substinui doluique maris terreque proceIlas,"
            },
            {
                "verse": "Quas ego diverso prius exagitatus in orbe"
            },
            {
                "verse": "Pertuleram, nequiisse meis imponere finem"
            },
            {
                "verse": "Casibus incusans tetricarum fila sororum"
            },
            {
                "verse": "Quod possent longa serie durare malorum;"
            },
            {
                "verse": "Tantaque sepe michi venerunt tedia vite,"
            },
            {
                "verse": "Ut liceat matris cineres iurare sepultos"
            },
            {
                "verse": "Viventisque patris certam fratrumque salutem"
            },
            {
                "verse": "Me crebro voluisse mori capuloque paratam"
            },
            {
                "verse": "Admovisse manum petiturus pectora ferro"
            },
            {
                "verse": "Et fastidito sic discessurus ab orbe."
            },
            {
                "verse": "Sed sortem miserata meam seriemque laborum"
            },
            {
                "verse": "Sive deum pietas volucris seu mater Amoris"
            },
            {
                "verse": "Ad patriam, mea vita, tuam vestigia tandem"
            },
            {
                "verse": "Errabunda tulit meque hic consistere iussit;"
            },
            {
                "verse": "Quo postquam tua forma michi moresque pudici"
            },
            {
                "verse": "Et probitas vite patuit: \"Mea protinus - inquam -"
            },
            {
                "verse": "Hec tellus natalis erit funusque quiescet"
            },
            {
                "verse": "Sarmatica sub rupe meum cum stamina franget"
            },
            {
                "verse": "E tribus una soror numerosque impleverit etas\"."
            },
            {
                "verse": "Et gaudere michi tacito sub pectore cepi"
            },
            {
                "verse": "Te propter mutasse patrem carasque sorores"
            },
            {
                "verse": "Et fratres patriamque simul celebresque sodales"
            },
            {
                "verse": "Et quicquid Latii cupiendum claudit utrumque"
            },
            {
                "verse": "Litus et arthoas glacies gelidasque pruinas"
            },
            {
                "verse": "Preposui veri Calabro violisque Vesevi."
            },
            {
                "verse": "Et merito. Fessum iam dudum mole laborum"
            },
            {
                "verse": "Instauras tu sola caput corpusque solutum"
            },
            {
                "verse": "Iam prope et attigue cupiens concedere morti."
            },
            {
                "verse": "Tu vires animo reddis, mea Fannia, rursus"
            },
            {
                "verse": "Et suades alios iam iam sperare recursus"
            },
            {
                "verse": "Fortune: plures etiam graviora recenses"
            },
            {
                "verse": "Perpessos solisque iubar post nubila nautas"
            },
            {
                "verse": "Expectare doces, multum superesse futuri"
            },
            {
                "verse": "Temporis et facile in melius mutabile murmur"
            },
            {
                "verse": "Criminis ignoti, persepe exordia laudum"
            },
            {
                "verse": "Nascere non merite passim de nomine culpe."
            },
            {
                "verse": "His ego firmatus, tanquam consumptus Ulixes"
            },
            {
                "verse": "Naufragio Alcynoi verbis opibusque, resumpsi"
            },
            {
                "verse": "Spem solidam et vires animi que tempore ab illo"
            },
            {
                "verse": "Extiterint: tu sola refer que mentis in arce"
            },
            {
                "verse": "Imperiosa mee tenuisti sceptra thorumque"
            },
            {
                "verse": "Et tibi curarum patuere archana mearum."
            }
        ],
        [
            {
                "verse": "Si queris quales habeat Fannilla papillas,"
            },
            {
                "verse": "Candida purpureis lilia iunge rosis."
            },
            {
                "verse": "Que venit ex illis inter se gracia mixtis"
            },
            {
                "verse": "Illam Fannille pectus habere puta."
            },
            {
                "verse": "Adde quod et mirram violas opobalsama amomum"
            },
            {
                "verse": "Cinnama thus Maurum succina semper olet,"
            },
            {
                "verse": "Ambrosiasque dapes et pocula nectare plena"
            },
            {
                "verse": "Et quecumque Iovis mensa habet illud habet."
            }
        ],
        [
            {
                "verse": "Te nascente domus tantum Longina Iohannes"
            },
            {
                "verse": "Leta fuit, populus tristis in exequiis."
            }
        ],
        [
            {
                "verse": "Tam procul a nobis escalia prima locantur"
            },
            {
                "verse": "Ut vix tantundem missa sagitta volet."
            },
            {
                "verse": "Nec mutata loco manibus contingere possem"
            },
            {
                "verse": "Si michi Cyclopis brachia longa forent."
            },
            {
                "verse": "Sic ego nec prima pascar nec lance secunda,"
            },
            {
                "verse": "Sed vacuo repetam corpore Fanniolam."
            }
        ],
        [
            {
                "verse": "Qualia victrices regum testantia pugnas"
            },
            {
                "verse": "Signa coronatis arcubus esse solent,"
            },
            {
                "verse": "Talia tu caveis celans, Ioviane, volucris"
            },
            {
                "verse": "Efficis ut vivat carcere leta tuo,"
            },
            {
                "verse": "Nec velit ad solitas discedere libera silvas"
            },
            {
                "verse": "Inque tua malis vivere clausa domo;"
            },
            {
                "verse": "Omnibus alitibus felicior illa futura"
            },
            {
                "verse": "Cui caveam talem sors habitare dabit."
            },
            {
                "verse": "Ipse ego si possim fieri Phylomena laborem"
            },
            {
                "verse": "Inque tuas irem sponte tenenda manus"
            },
            {
                "verse": "Aeriasque vias atque otia libera silve"
            },
            {
                "verse": "Despicerem cavee capta nitore tue."
            }
        ],
        [
            {
                "verse": "Ecce iterum nati redeunt solemnia Cristi"
            },
            {
                "verse": "Luxque salutaris mundo predictaque priscis"
            },
            {
                "verse": "Vatibus et denis pariter promissa Sibillis."
            },
            {
                "verse": "Ipse michi infantis videor sub imagine parvi"
            },
            {
                "verse": "Algentem spectare deum duroque iacentem"
            },
            {
                "verse": "Straminee presepe case cui sedulus adstat"
            },
            {
                "verse": "Bos asinusque simul quantosque in pectore servant"
            },
            {
                "verse": "Munere divino tantos afflare calores"
            },
            {
                "verse": "Nituntur puero gratesque exolvere vite"
            },
            {
                "verse": "Accepte properant vitalis flatibus aure."
            },
            {
                "verse": "Illinc mesta sedet genitrix queriturque pusillum"
            },
            {
                "verse": "Utpote tunc natum vel vili involvere panno"
            },
            {
                "verse": "Filiolum non posse suum paleasque rigentes"
            },
            {
                "verse": "Mollit et in corpus lacrimat sevire tenellum."
            },
            {
                "verse": "Inde senex tremulus procul aspicit et timet illum"
            },
            {
                "verse": "Ledere si tangat cum iam se morte propinqua"
            },
            {
                "verse": "Sentiat algentem rigeatque a frigore brume."
            },
            {
                "verse": "Non tamen ethereo faciem detorquet ab ore"
            },
            {
                "verse": "Nec satis aspectu satiat sua lumina sacro,"
            },
            {
                "verse": "Tanta est in parvo genitoris gratia nato."
            },
            {
                "verse": "Hinc duce tergemini procumbunt sydere reges"
            },
            {
                "verse": "Sordidaque aurata verrunt fenilia veste"
            },
            {
                "verse": "Donaque gemmatis reserantes lancibus, orant:"
            },
            {
                "verse": "Accipiat non digna deo sed qualia possunt"
            },
            {
                "verse": "Munera mortales offerre et ad oscula pronus"
            },
            {
                "verse": "Flectitur illorum senior pedibusque labellum"
            },
            {
                "verse": "Admovet incanum seniumque relinquit in illis."
            },
            {
                "verse": "Exultant pecoris magno clamore magistri"
            },
            {
                "verse": "Rusticulisque notis rerum mundique parentem"
            },
            {
                "verse": "Adventasse canunt pacemque tulisse per orbem"
            },
            {
                "verse": "Nec dubitant tanto presenti numine sevos"
            },
            {
                "verse": "Posse lupos violare gregem tenerosque vagari"
            },
            {
                "verse": "Permittunt fetus nullo custode per herbas."
            },
            {
                "verse": "Tu tamen aprici captus dulcedine ruris"
            },
            {
                "verse": "Lentus abes neque te revocat moderamen ovilis"
            },
            {
                "verse": "Aut tibi commissi gregis instauranda voluptas;"
            },
            {
                "verse": "Ille quidem letus tam sancte lucis honores"
            },
            {
                "verse": "Apparat et vertit totas ad gaudia mentes."
            },
            {
                "verse": "Si tamen ipse sinas quid enim pastore remoto"
            },
            {
                "verse": "Letificum posset gregis exercere tumultus?"
            },
            {
                "verse": "Iam satis aspectu sacro, pater optime, villa"
            },
            {
                "verse": "Exornata tuo est, sat te tenuere volentem"
            },
            {
                "verse": "Urbe procul gelidi colles vallesque virentes,"
            },
            {
                "verse": "Dum passim florebat ager, dum quelibet umbra"
            },
            {
                "verse": "Nobilis arbor erat, placidis dum dulce quietes"
            },
            {
                "verse": "In ripis fluvialis aque properantis ab antro"
            },
            {
                "verse": "Muscoso captare fuit, dum flevit hirundo"
            },
            {
                "verse": "Et soror Hysmarii scelus exitiale tyranni,"
            },
            {
                "verse": "Dum Charites iunctis manibus lusere per arva"
            },
            {
                "verse": "Inque sacris lucis Dryades duxere choreas."
            },
            {
                "verse": "Sed iam bruma riget, glacies iam gramina condit"
            },
            {
                "verse": "Sytonieque nives, iam nulla est gratia campis,"
            },
            {
                "verse": "Iam furor arthoi Boree fontana repressit"
            },
            {
                "verse": "Murmura et ex omni decussit stipite frondes,"
            },
            {
                "verse": "Omnia iam simili squalent horrore geluque"
            },
            {
                "verse": "Ignibus et tecto moderandum rursus ad urbem"
            },
            {
                "verse": "Te vocat aurati donec per cornua tauri"
            },
            {
                "verse": "Phebus agat currus Zephirusque remulceat ortos"
            },
            {
                "verse": "Uxorisque sue tellurem dotibus ornet."
            },
            {
                "verse": "Hoc tua, crede, salus possit celique procella"
            },
            {
                "verse": "Immodica et minimis iam nunc violabilis etas."
            },
            {
                "verse": "Te gregis affectat fervor, te Virginis alme"
            },
            {
                "verse": "Sancta puerperia et nostre lux diva salutis"
            },
            {
                "verse": "Natalisque Dei at si tantis iungere causis"
            },
            {
                "verse": "Parva licet, te Musa tui vocat ecce Philippi."
            }
        ],
        [
            {
                "verse": "Parcere si cuique sciret Libitina, Iohannes,"
            },
            {
                "verse": "A te debuerat continuisse manus"
            },
            {
                "verse": "Ut foret exemplum morum viteque decore"
            },
            {
                "verse": "Quod possent homines per sua facta sequi,"
            },
            {
                "verse": "Vel si noluerant te vivere fata perhemne"
            },
            {
                "verse": "Soluisset corpus sola senecta tuum."
            },
            {
                "verse": "Sed cum plus decuit te vivere raptum ab orbe"
            },
            {
                "verse": "Liquisti lacrimis lumina plena tuis,"
            },
            {
                "verse": "Nec tamen Longina gemit tua fata propago,"
            },
            {
                "verse": "Sed populus plorat sydus obisse suum."
            },
            {
                "verse": "Quicquid erat mortale tui lapis iste recondit,"
            },
            {
                "verse": "Virtutum meritis spiritus astra colit."
            }
        ],
        [
            {
                "verse": "Nunc dolor arthoe telluris gloria quondam,"
            },
            {
                "verse": "Nunc patrie squalor sed decor ante tue,"
            },
            {
                "verse": "Conditus hoc recubas saxo Longine Iohannes"
            },
            {
                "verse": "Et tecum cleri splendor honorque iacet."
            }
        ],
        [
            {
                "verse": "Cui virtus morumque decor pietasque fidesque"
            },
            {
                "verse": "Et generis splendor relligioque sacra,"
            },
            {
                "verse": "Inter honoratos canonum de nomine primum"
            },
            {
                "verse": "Contulit in templo Cracoviense locum."
            },
            {
                "verse": "Hac iacet in scrobe Longinus iuniorque Iohannes"
            },
            {
                "verse": "Cuius mens superas incolit alma domos."
            }
        ],
        [
            {
                "verse": "Hic iacet arthoi cleri decus omne Iohannes"
            },
            {
                "verse": "Per quem Longina gens super astra nitet."
            }
        ],
        [
            {
                "verse": "Cum tumulo sculpenda mihi nunc carmina Clio"
            },
            {
                "verse": "Cantasset mesto pollice fila movens"
            },
            {
                "verse": "Irreligata comas et pulla tecta lacerna"
            },
            {
                "verse": "Calliope et casti cetera turba chori"
            },
            {
                "verse": "Adstitit et dixit nostros testantia luctus."
            },
            {
                "verse": "\"Nec etenim certis collige verba modis.\""
            },
            {
                "verse": "Nec mora funebres versus mihi queque notavit,"
            },
            {
                "verse": "Ut posses gratos eligere ipse tibi"
            },
            {
                "verse": "Sic ego Musarum numero tibi carmina muto,"
            },
            {
                "verse": "Indice te, quovis tu modo carpe tibi."
            }
        ],
        [
            {
                "verse": "Que facie multas vincebat moribus omnes"
            },
            {
                "verse": "Hic iuvenis moriens Anna sepulta iacet."
            },
            {
                "verse": "Lilia gens patrem dederat, Felstina maritum:"
            },
            {
                "verse": "Cara sed est dubium cui magis ipsa fuit."
            }
        ],
        [
            {
                "verse": "Lilia progenies nomen fuit Anna, Iohannes"
            },
            {
                "verse": "Me genuit, Petrus duxit et urna tenet."
            }
        ],
        [
            {
                "verse": "Hic iacet exemplum casti matrona pudoris"
            },
            {
                "verse": "Splendidior per quam Lilia secta domus."
            },
            {
                "verse": "Anna sibi nomen fuerat genitorque Iohannes"
            },
            {
                "verse": "Virque Felestino sanguine Petrus erat,"
            },
            {
                "verse": "Quem postquam fecit formosa prole parentem"
            },
            {
                "verse": "Ante diem morti lumina victa dedit."
            }
        ],
        [
            {
                "verse": "Defleat extinctos alios domus una sed istum"
            },
            {
                "verse": "Cum populo ploret terra Polona suo,"
            },
            {
                "verse": "Tauxine quoniam vidit moriente Iohanne"
            },
            {
                "verse": "Extinctum sidus et decus omne suum."
            }
        ],
        [
            {
                "verse": "Implebam multas solo qui nomine terras,"
            },
            {
                "verse": "Aspice quam parvo nunc tegor in tumulo."
            },
            {
                "verse": "Non mihi sed patrie vixi, potuitque placere"
            },
            {
                "verse": "Mors mihi ni primus hoc vetuisset amor."
            },
            {
                "verse": "Dicebar sydus Tauxine gentis ab arce"
            },
            {
                "verse": "Cracovie titulo nobiliore micans."
            }
        ],
        [
            {
                "verse": "Tauxina sum prole satus dictusque Iohannes"
            },
            {
                "verse": "Cracovie sed plus ab arce fui."
            }
        ],
        [
            {
                "verse": "I procul aut lacrimis vultum profunde viator,"
            },
            {
                "verse": "Non hic privati funeris ossa iacent."
            },
            {
                "verse": "Publica damna vides quibus icta Polonia flendi"
            },
            {
                "verse": "Iamdudum certum nescit habere modum."
            },
            {
                "verse": "Unica gens alios solet appellare parentes"
            },
            {
                "verse": "Nunc omnes patrie novimus esse patrem."
            },
            {
                "verse": "Cognomen Tauxim fuerat nomenque Iohannes"
            },
            {
                "verse": "Et castellanus Cracoviensis erat."
            }
        ],
        [
            {
                "verse": "Fannilla, rupis fama Bobritie"
            },
            {
                "verse": "Nec digna vitam ducere villicis"
            },
            {
                "verse": "Tectis, Minerve perita"
            },
            {
                "verse": "Ruricolis melius per artes,"
            },
            {
                "verse": "Frondes virentes aspice ut arbores"
            },
            {
                "verse": "Postquam dederunt, floribus emicant,"
            },
            {
                "verse": "Tum poma emittunt colonis"
            },
            {
                "verse": "Mollia cum fuerint legenda,"
            },
            {
                "verse": "Que in statuto tempore colligant"
            },
            {
                "verse": "Labuntur ipso ab stipite putrio"
            },
            {
                "verse": "Usuque nullo cadentes"
            },
            {
                "verse": "Quas genuit, videt arbor uvas."
            },
            {
                "verse": "Sic et comosis undique frondibus"
            },
            {
                "verse": "Spirante fulxit vere Favonio"
            },
            {
                "verse": "Truncus nitentes tuusque"
            },
            {
                "verse": "Tum peperit posuitque flores,"
            },
            {
                "verse": "Nunc poma ramos mitia degravant"
            },
            {
                "verse": "Ultroque carpi protinus appetunt,"
            },
            {
                "verse": "Ipsos sequuntur fugaces,"
            },
            {
                "verse": "En, digitos cupiuntque velli."
            },
            {
                "verse": "At si resistes, preteriet dies"
            },
            {
                "verse": "Et te senectus sordida circuet."
            },
            {
                "verse": "Tunc qua potens nunc Fannilla"
            },
            {
                "verse": "Non tibi non aliis placebit."
            }
        ],
        [
            {
                "verse": "Quanta Iovem memorant post prelia seva gigantum"
            },
            {
                "verse": "Fercula conviviis apposuisse deis,"
            },
            {
                "verse": "Tanta licet soleas etiam meliora parare"
            },
            {
                "verse": "Cumque Iovis certent nectare vina tua."
            },
            {
                "verse": "Non tamen hanc credas tibi munus inutile mensam"
            },
            {
                "verse": "In qua mictentis sola notanda fides."
            },
            {
                "verse": "Ipsa suo violas et lilia vincit odore"
            },
            {
                "verse": "Cumque rosis, myrram, cinnama, thura, crocum."
            },
            {
                "verse": "Non Arabum quicquid reserunt a lictore naute"
            },
            {
                "verse": "Reddet odoratas tam bene crede dapes."
            },
            {
                "verse": "Sit licet imprudens coquus et male condiat ollam"
            },
            {
                "verse": "Quidquid in hac pones mensa erit ambrosium."
            }
        ],
        [
            {
                "verse": "Quid parcis solito magis papiro"
            },
            {
                "verse": "Et versus reticent epistuleque?"
            },
            {
                "verse": "Quis mecum calamus lepore plenus"
            },
            {
                "verse": "Ludebat prius omnibus diebus!"
            },
            {
                "verse": "Numquid sum male blacterare visus"
            },
            {
                "verse": "Cum vulgus tenuit cathedra nostra?"
            },
            {
                "verse": "Et iam te pudet oscitationum"
            },
            {
                "verse": "Quas parum lepidus parumque cultus"
            },
            {
                "verse": "Ieunia aperui locutione,"
            },
            {
                "verse": "Aut iam pontificum magis placere"
            },
            {
                "verse": "Ceperunt tibi iuris actiones"
            },
            {
                "verse": "Et spreto titulo Mercuriali"
            },
            {
                "verse": "Consultus potius vis esse iuris?"
            },
            {
                "verse": "Sed non sit tibi balbutisse tanti"
            },
            {
                "verse": "Linguam Callimachique exulare"
            },
            {
                "verse": "Poesim velis eloquentiamque."
            }
        ],
        [
            {
                "verse": "Dabnigena arthoe regionis gloria prima"
            },
            {
                "verse": "Cuius ingenio publica nixa salus"
            },
            {
                "verse": "Hactenus invicti fortunam respice regni,"
            },
            {
                "verse": "A te que suplex iure precatur opem"
            },
            {
                "verse": "Magnanimeque petit dextre virtute levari"
            },
            {
                "verse": "Cum velut inflexo poplite pene cadat."
            },
            {
                "verse": "Iam pridem novit dubiis agitata periclis"
            },
            {
                "verse": "Quid valeas armis quid ratione potes"
            },
            {
                "verse": "Et quantum de te possit sperare fatentur"
            },
            {
                "verse": "Temporis exacti splendida facta tua."
            },
            {
                "verse": "Sed nunc consilio magis et virtute levanda"
            },
            {
                "verse": "Preteritis instant cum graviora mala."
            },
            {
                "verse": "Intumet occeanus violentaque bella minatur"
            },
            {
                "verse": "Hinc ubi perpetue federa pacis erant,"
            },
            {
                "verse": "Illinc Danubii non mitior unda tumescit"
            },
            {
                "verse": "Imminet et nostris ambitiosa bonis,"
            },
            {
                "verse": "Nec leviora istis Scithyci parat ira tumultus"
            },
            {
                "verse": "Et nostra hostili iam tenet arva pede."
            },
            {
                "verse": "Ante alios regi merito tua proxima cervix"
            },
            {
                "verse": "Per quam tam vastum substineatur onus."
            },
            {
                "verse": "Concipe consuetos animos et pectore forti"
            },
            {
                "verse": "Qua magis infestus advenit amnis eas,"
            },
            {
                "verse": "Exemploque tuo desint trepidare minores"
            },
            {
                "verse": "Et servent patrie remque decusque sue."
            },
            {
                "verse": "Vidi ego quid fuerat pridem sanabile vulnus"
            },
            {
                "verse": "Postmodo sanandum mellius artis ope."
            },
            {
                "verse": "Et novus exigua restinguitur ignis ab unda,"
            },
            {
                "verse": "Spernit et ingentes multiplicatus aquas,"
            },
            {
                "verse": "Non dum vulneribus serum est adhibere medentem."
            },
            {
                "verse": "Flammaque non multa sparsa quiescet aqua"
            },
            {
                "verse": "Tu modo consilio forti nutantibus adsis"
            },
            {
                "verse": "Et durum errantis dirige navis iter."
            },
            {
                "verse": "Fracta erat adversis Romana potentia rebus"
            },
            {
                "verse": "Et potuit Peno subdere colla duci."
            },
            {
                "verse": "Sed Fabius victis aliis formidine multa"
            },
            {
                "verse": "Restituit patrie rapta decora sue."
            },
            {
                "verse": "Fecerat hoc ipsum Gallorum cede Camillus"
            },
            {
                "verse": "Et novus exusta conditor urbe fuit."
            },
            {
                "verse": "Tu quoque qui cunctos merito precellis honore,"
            },
            {
                "verse": "Nec cedis Fabio corpore nec animo,"
            },
            {
                "verse": "Quicquid agant alii patriis occurre periclis"
            },
            {
                "verse": "Parque tuis animis agrediaris opus."
            },
            {
                "verse": "Servator patrie toto celebraberis orbe"
            },
            {
                "verse": "Inferiorque tua laude Camillus erit."
            }
        ],
        [
            {
                "verse": "Musa, coronatis semper victura capillis,"
            },
            {
                "verse": "Non metuas lingue murmura seva male;"
            },
            {
                "verse": "Non te livor iners non quod terit omnia tempus"
            },
            {
                "verse": "Non mare non flamme debilitare valent."
            },
            {
                "verse": "Quid furis insane nimium linguamque malignam"
            },
            {
                "verse": "In magni exerces carmina Callimachi?"
            },
            {
                "verse": "Nil agis, o Coridon: vivent hec carmina, vivent,"
            },
            {
                "verse": "Cumque suo vivet carmine Fanniola."
            },
            {
                "verse": "Desine vel docto si non vis parcere vati,"
            },
            {
                "verse": "Invide, iam sileas; invide parce tibi."
            }
        ],
        [
            {
                "verse": "Cum Venus et Iuno Pallas in vallibus Ide"
            },
            {
                "verse": "Iuditio forme succubuere sue,"
            },
            {
                "verse": "Candida deposita sic inquit veste Dione:"
            },
            {
                "verse": "\"Illa ego cui teneri numen amoris inest"
            },
            {
                "verse": "Et quodcumque vides pecoris per pascua passim"
            },
            {
                "verse": "Si neget invictum, serviet omne mihi"
            },
            {
                "verse": "Depositaque truces propria feritate iuvenci"
            },
            {
                "verse": "Qua poterunt \"Vitule - voce loquentur - ave\""
            },
            {
                "verse": "Et pede veloci moveant fera prelia quevis."
            },
            {
                "verse": "Magnanimus sotiam nempe sequetur equus,"
            },
            {
                "verse": "Agna parem caprumque vehet tunc sponte capella"
            },
            {
                "verse": "Pectoribus cum me sentiet esse suis."
            },
            {
                "verse": "Non quatient Libici, iubeam modo, colla leones;"
            },
            {
                "verse": "Imperio quevis subdita monstra meo;"
            },
            {
                "verse": "Non fugiunt levibus pennis mea tela volantes"
            },
            {
                "verse": "Et medio flammas flumine piscis habet;"
            },
            {
                "verse": "Nec sinit immunes homines vis maxima nostra"
            },
            {
                "verse": "Dictaque sum quavis in regione potens."
            },
            {
                "verse": "Parrasie stelle me Cancri sidera noscunt"
            },
            {
                "verse": "Et pariter surgens occiduusque dies;"
            },
            {
                "verse": "Et moneo nullis divum mea regna minora,"
            },
            {
                "verse": "At mihi celicolum cum Iove quisque subest,"
            },
            {
                "verse": "At ne quidem multos refferam collecta per annos"
            },
            {
                "verse": "Nomina que longum dinumerare foret."
            },
            {
                "verse": "Rex superum niveis per me circumdatus alis"
            },
            {
                "verse": "Movit olorinas, ore gemente, notas"
            },
            {
                "verse": "Nec prius assuetum libravit in ethere corpus"
            },
            {
                "verse": "Celestesque tulit destituisse domos."
            },
            {
                "verse": "Inde Myceneam volucris delapsus ad urbem"
            },
            {
                "verse": "Constitit in gremio, credula Leda, tuo"
            },
            {
                "verse": "Et tibi tractandas mendaces prebuit alas,"
            },
            {
                "verse": "Quamque potest cygnus, tunc tibi blandus erat"
            },
            {
                "verse": "Donec fecundo cepisti semina ventre."
            },
            {
                "verse": "Nec licuit, dempto crimine, nosse deum."
            },
            {
                "verse": "Dena renascebant tenuate cornua lune,"
            },
            {
                "verse": "Ut positis pennis Iupiter astra subit."
            },
            {
                "verse": "\"Affer opem\", subito dixit concussa dolore"
            },
            {
                "verse": "Leda, graves lacrymas nec tenuere sinus."
            },
            {
                "verse": "Sensit et auxilium tulit Lucina precanti."
            },
            {
                "verse": "Cumque sua est Helene nata sorore simul,"
            },
            {
                "verse": "Quas superum regem subito genuisse putares,"
            },
            {
                "verse": "Ingenuus fuerat tantus utrisque color."
            },
            {
                "verse": "Una tamen forma tantum testata parentem"
            },
            {
                "verse": "Quod faciem, qua me vincere possit, habet."
            },
            {
                "verse": "Hanc tibi connubio iungam socerumque Tonantem"
            },
            {
                "verse": "\"Iudice me - dices si modo - pulcra Venus \"."
            },
            {
                "verse": "Conticuit, Frigiusque Paris sua verba sequutus:"
            },
            {
                "verse": "\"Pulcrior est teneri mater amoris\" ait."
            },
            {
                "verse": "\"Hec pretium forme teneat, me iudice, pomum,"
            },
            {
                "verse": "Iuno, tua venia, pace, Minerva, tua\" \"."
            },
            {
                "verse": "Tunc tua nequicquam fuerat sed nata puella"
            },
            {
                "verse": "Cum data Troyano femina Graia viro."
            },
            {
                "verse": "Nam Venus accepta pretium pro laude dedisset"
            },
            {
                "verse": "Quam tibi perpetuus cumciliavit amor."
            },
            {
                "verse": "Que superat facie tantum formosa Lacenam"
            },
            {
                "verse": "Quam fuit Argivis illa decora magis."
            },
            {
                "verse": "Menia nequicquam cecidissent monte Pelasgo"
            },
            {
                "verse": "Que sacer Aonia struxit Apollo lyra"
            },
            {
                "verse": "Hactenus et Priami tenuissent regna nepotes"
            },
            {
                "verse": "Hic ubi sunt regni sola relicta loca,"
            },
            {
                "verse": "Ni pariter tecum subito pro coniuge rapta"
            },
            {
                "verse": "Armasset vires Itala turba suas."
            },
            {
                "verse": "Nec dubium Grai quantum doluere Lacene"
            },
            {
                "verse": "Tam Latii raptum dedoluisse tue."
            },
            {
                "verse": "Nam bona forma viros deduxit in arma Pelasgos"
            },
            {
                "verse": "Coniuge nec plura vir caruisse tulit."
            },
            {
                "verse": "Tu quoque formosa pariter spoliatus amica"
            },
            {
                "verse": "Tinxisses Frigio sanguine sepe manus."
            },
            {
                "verse": "Et Latiis Helene fuerat repetenda Latina"
            },
            {
                "verse": "Ut fuit Argivis Greca petita viris."
            },
            {
                "verse": "Litus et Hesperium victis patuisse negasset,"
            },
            {
                "verse": "Nosset et Iliacos altera terra deos;"
            },
            {
                "verse": "Sic atavum Eneam Romane conditor urbis"
            },
            {
                "verse": "Dixisset numquam Romulus esse suum."
            },
            {
                "verse": "Sed melius superos quid sit cognoscere promptu"
            },
            {
                "verse": "Humanis rebus cumsuluisse reor."
            },
            {
                "verse": "Dum Frigias cecidisse domus voluere Pelasgis"
            },
            {
                "verse": "Viribus et belli causa Lacena fuit"
            },
            {
                "verse": "Teque tua letum patiuntur vivere terra,"
            },
            {
                "verse": "Nullaque ni Veneris prelia nota tibi,"
            },
            {
                "verse": "Debile nec galee subnutat pondere collum,"
            },
            {
                "verse": "Sed nitidas cingunt mollia serta comas,"
            },
            {
                "verse": "Circuit et domine collum, non egida leva"
            },
            {
                "verse": "Sustinet: hoc scuto gratius extat onus."
            },
            {
                "verse": "Dextraque sollicitos calamum deum scribis amores"
            },
            {
                "verse": "Non hastam didicit sollicitare gravem,"
            },
            {
                "verse": "Castraque non vigilis nocturno tempore lustras"
            },
            {
                "verse": "Ut perimas Resum sive Dolona ferum,"
            },
            {
                "verse": "Sed medio domine iunctus tua membra cubili"
            },
            {
                "verse": "Ponis et in somnis prelia nuda cies."
            },
            {
                "verse": "Plurima quid refferam duri discrimina belli,"
            },
            {
                "verse": "A quibus immunem te voluere dei?"
            },
            {
                "verse": "O quantum melius tibi fors quam cessit Atride;"
            },
            {
                "verse": "Non tibi pro rapta coniuge bella manent"
            },
            {
                "verse": "Et melior Paridi fuerit que fors tua nunc est."
            },
            {
                "verse": "Non opus est raptam pertutare tuum,"
            },
            {
                "verse": "Nec fuit innumeris ponti quesita periclis"
            },
            {
                "verse": "Ut Frigio Paridi quem tibi iunxit amor."
            },
            {
                "verse": "Adde quod ista tuo pariter torquetur amore"
            },
            {
                "verse": "Et nulli quondam fida Lacena fuit."
            }
        ]
    ]
}