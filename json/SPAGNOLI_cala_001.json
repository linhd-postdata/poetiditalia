{
    "author": "Battista Mantovano",
    "title": "de calamitatibus temporum",
    "url": "http://www.poetiditalia.it/texts/SPAGNOLI|cala|001",
    "text": [
        [],
        [
            {
                "verse": "Cogimur istius mala tempestatis et alto"
            },
            {
                "verse": "Egressas Erebo furias, turpique fugatam"
            },
            {
                "verse": "Virtutem exilio et varias percurrere clades,"
            },
            {
                "verse": "Ob scelera immissas terris, artemque docere"
            },
            {
                "verse": "Quae premat aetherei flagrantem principis iram."
            },
            {
                "verse": "Summe Deum, decimus regnum cui terminat orbis,"
            },
            {
                "verse": "Cui rerum natura subest, cui militat ardens"
            },
            {
                "verse": "Astrorum, coelique iubar, qui solus habenas"
            },
            {
                "verse": "Fortunae, fatique tenes; sua victus Apollo"
            },
            {
                "verse": "Postibus arma tuis offert, plectrumque, lyramque;"
            },
            {
                "verse": "Quicquid habet Delos, quicquid Cadmeia Dirce,"
            },
            {
                "verse": "Quicquid inest Delphis tibi dat, Cynthumque, Rhodonque"
            },
            {
                "verse": "Omnis odoratae servit tibi gloria Daphnes;"
            },
            {
                "verse": "Est tuus Eurotas, Helicon tuus; ardua Cyrrhae"
            },
            {
                "verse": "Saxa tenes, tua nunc hederis, tymbraque virenti"
            },
            {
                "verse": "Ornantur delubra, tui per pinguia pascunt"
            },
            {
                "verse": "Phocidis arva greges et dulcia flumina potant."
            },
            {
                "verse": "Dii veteres fugere, novis altaria lucent"
            },
            {
                "verse": "Ignibus et nobis tua numina sola supersunt."
            },
            {
                "verse": "At quoniam pulso solus potes omnia Phoebo,"
            },
            {
                "verse": "Huc ades et fragilem duc ad tua littora cymbam."
            },
            {
                "verse": "Postquam sollicitae stimulos et plurima vitae"
            },
            {
                "verse": "Taedia perpessi iuvenile peregimus aevum,"
            },
            {
                "verse": "Otia et antiqui finem sperare laboris"
            },
            {
                "verse": "Fas erat, et fessae post longa pericula puppi"
            },
            {
                "verse": "Littoris et mitem portus optare recessum."
            },
            {
                "verse": "Sed Pater utilibus qui temperat omnia curis,"
            },
            {
                "verse": "Robur et assidua vires firmare palaestra"
            },
            {
                "verse": "Cogitat, et nobis quibus aetheris annuit arcem,"
            },
            {
                "verse": "Desidiam, somnumque negat, ne scilicet annis"
            },
            {
                "verse": "Dulcibus et segni mens enervata quiete"
            },
            {
                "verse": "Langueat et torpor lentos effeminet artus."
            },
            {
                "verse": "Torpor enim caeco vapor est e gurgite surgens"
            },
            {
                "verse": "Somniferae Lethes, nubem qui intexit opacam"
            },
            {
                "verse": "Sensibus humanis, fideique oblivia sanctae."
            },
            {
                "verse": "Securas igitur ne vincat inertia mentes,"
            },
            {
                "verse": "Tempora continuis foecunda laboribus adsunt."
            },
            {
                "verse": "Ecce repentino surgunt horrentia motu"
            },
            {
                "verse": "Praelia: terribilem quatiens Mars ferreus hastam"
            },
            {
                "verse": "Armato rigidum lateri circumligat ensem."
            },
            {
                "verse": "Stat sonipes picto lumbos et pectora tergo"
            },
            {
                "verse": "Cinctus et aeratae frontis splendore superbus,"
            },
            {
                "verse": "Accincti gladiis pedites, quibus aerea fronti"
            },
            {
                "verse": "Tegmina, praetentis vibrant umbonibus hastas,"
            },
            {
                "verse": "Corytosque ligant humeris, villosa sagittae"
            },
            {
                "verse": "Tergora et hirsutas rostrant hastilia vulpes,"
            },
            {
                "verse": "Perque foros cursant nautae, stipantque Liburnas"
            },
            {
                "verse": "Arma rates, clypeis circumpendentibus, altum"
            },
            {
                "verse": "Tollit prora caput, rostratas ardua puppes"
            },
            {
                "verse": "Pone trahit classis, suspensaque carbasa ventis"
            },
            {
                "verse": "Crispat et accensi pugiles molimine magno"
            },
            {
                "verse": "In teretes malos, silices et ferrea sursum"
            },
            {
                "verse": "Tela vehunt, resonant funes, animosa iuventus"
            },
            {
                "verse": "Aeratasque sudes et curvae cuspidis uncos"
            },
            {
                "verse": "Aptat et ardenti comes it Bellona Gradivo."
            },
            {
                "verse": "Sicut in Actiaco grandi sub Leucade ponto"
            },
            {
                "verse": "Littus ad Ambraciae, forti cum milite Caesar"
            },
            {
                "verse": "Chaonio Phariam disiecit in aequore classem."
            },
            {
                "verse": "Seu quando Ioniis Vulcania fluctibus Aethna"
            },
            {
                "verse": "Europae, Libyaeque Duces concurrere vidit."
            },
            {
                "verse": "Scilicet Ausoniis alacer quum Regulus ibat"
            },
            {
                "verse": "Navibus, excelsi sulcans vada lata Pachyni"
            },
            {
                "verse": "Et patriis contra bellans pro legibus Hanno"
            },
            {
                "verse": "Saxa relinquebat fatis Lilybaea sinistris,"
            },
            {
                "verse": "Bellandi cupidae coeunt in praelia gentes,"
            },
            {
                "verse": "Depositisque vacant inculta ligonibus arva,"
            },
            {
                "verse": "Undique surgentem spargit vaga fama tumultum."
            },
            {
                "verse": "Arma procul collisa sonant, clangore minaci"
            },
            {
                "verse": "Martia ferventes accendunt classica pugnas."
            },
            {
                "verse": "Quod si florentes istis in Syrtibus annos"
            },
            {
                "verse": "Egimus et tanto iuvenes sudavimus aestu,"
            },
            {
                "verse": "Quid non triste putas feret aerumnosa senectus?"
            },
            {
                "verse": "Ipsa tremens artus, teretique innixa bacillo,"
            },
            {
                "verse": "Hispida, macra, brevis, canis rugosa capillis,"
            },
            {
                "verse": "Caligans oculis, curvato in pectora tergo"
            },
            {
                "verse": "Iam properat, sequitur celeri mors pallida gressu."
            },
            {
                "verse": "Heu frustra faciles cursus, auramque secundam,"
            },
            {
                "verse": "Frustra expectamus! Nos implacata Charybdis"
            },
            {
                "verse": "Proiicit in Scyllam, Scyllae de vertice rauco"
            },
            {
                "verse": "Nos rapiunt Syrtes, iterumque rotamur in hosdem"
            },
            {
                "verse": "Aequoris insultus; scopuli, vada, pontus et undae:"
            },
            {
                "verse": "Semper et adversis in funera currimus astris."
            },
            {
                "verse": "At nihil est aliud cultis Adamus in hortis"
            },
            {
                "verse": "Quam primi sine fraude dies, quum libera nulli"
            },
            {
                "verse": "Pectora moerores agitant, sincera voluptas,"
            },
            {
                "verse": "Impolluta quies animi cum dulcibus annis"
            },
            {
                "verse": "Primaevae fugiunt vitae, mox asper acutas"
            },
            {
                "verse": "Gignit ager sentes et noxia semina profert."
            },
            {
                "verse": "Namque ubi laeta novae cessit lanuginis aetas,"
            },
            {
                "verse": "Sollicitae subeunt curae, trepidique pavores,"
            },
            {
                "verse": "Et labor insomnis, dubiique per omnia casus."
            },
            {
                "verse": "Bella cient Italae gentes, nec barbarus hostis"
            },
            {
                "verse": "Quaeritur insultans, nostris qui finibus instat."
            },
            {
                "verse": "Inter se certare parant et foedere rupto"
            },
            {
                "verse": "Convertere rigens in mutua vulnera ferrum."
            },
            {
                "verse": "Quosque peregrini dominos concordia mundi"
            },
            {
                "verse": "Fecit, in ambiguam regno de paupere litem"
            },
            {
                "verse": "Compulit infaustae genitrix Discordia pugnae."
            },
            {
                "verse": "Haec urbes eadem vesania coepit Achaeas,"
            },
            {
                "verse": "Quum Caput Aemathii proles animosa tyranni"
            },
            {
                "verse": "Extulit, adversus celebres Lacedaemon Athenas"
            },
            {
                "verse": "In Lacedaemonios ibat Thesaea propago,"
            },
            {
                "verse": "Totaque subversis titubabat Graecia rebus:"
            },
            {
                "verse": "Dumque favent regni cupido, dum foedera iungunt"
            },
            {
                "verse": "Cum Duce foedifrago, dum sese copulat hosti"
            },
            {
                "verse": "Alter in alterius damnum, commune coegit"
            },
            {
                "verse": "Ferre omnes fortuna iugum et parere tyranno."
            },
            {
                "verse": "Nec genus Ausonium (tanta caligat Erinne)"
            },
            {
                "verse": "Italiae similem videt impendere ruinam."
            },
            {
                "verse": "Luce caret, nescitque diem, secumque tenebras"
            },
            {
                "verse": "Crimen agit, noctemque animis inducit et umbram."
            },
            {
                "verse": "Propterea amisso sceleratae lumine mentes"
            },
            {
                "verse": "Venturam non ante putant quam venerit iram."
            },
            {
                "verse": "Quodsi coniunctis in praelia viribus irent,"
            },
            {
                "verse": "Hesperiae gentes, non obluctantibus astris,"
            },
            {
                "verse": "Non prohibente Deo, sed opem, viresque ferente,"
            },
            {
                "verse": "In vetus imperium, possessaque regna redirent,"
            },
            {
                "verse": "Servirentque iterum Tusco lata aequora Tybri,"
            },
            {
                "verse": "Sperchiusque Pado, nostris Erymanthus et Othrys"
            },
            {
                "verse": "Collibus et Latium trepidaret barbarus ensem."
            },
            {
                "verse": "Praeda nec essemus toties, nec Thracius hostis"
            },
            {
                "verse": "Per Phryges et Colchos, captaeque per Helladis oras"
            },
            {
                "verse": "Duceret in celebres insignia nostra triumphos."
            },
            {
                "verse": "Civiles rixas et bella domestica nostri"
            },
            {
                "verse": "Non reges tantum atque duces, sed milite mixto,"
            },
            {
                "verse": "Dum Picena fugax populatur littora Turcus,"
            },
            {
                "verse": "Arma sacerdotes, divorum altaria circum"
            },
            {
                "verse": "Ferre preces soliti, tollunt, pacique repugnant."
            },
            {
                "verse": "Qua sonat angustum Scyllae latratibus aequor,"
            },
            {
                "verse": "Quaque Syracusio circumdatur insula ponto,"
            },
            {
                "verse": "Insula Cyclopum Libyae porrecta sub axem,"
            },
            {
                "verse": "Fervet Martis opus, Calabros et Iapygis urbes"
            },
            {
                "verse": "In pugnam Bellona vocat, rapiensque superbam"
            },
            {
                "verse": "Aegida Gorgonios pectus circumligat angues,"
            },
            {
                "verse": "Et qua nubiferi medio pro limite montes"
            },
            {
                "verse": "Stant Itali, Gallique soli, novus arma tumultus"
            },
            {
                "verse": "Cogit et indomito fulgentes aere catervas."
            },
            {
                "verse": "Causa mali caput Etruscae Florentia gentis,"
            },
            {
                "verse": "Ausoniaeque decus, summi violare ministros"
            },
            {
                "verse": "Ausa patris demens, sacrumque haurire cruorem."
            },
            {
                "verse": "Ipsa quoque indomiti genitrix Ferraria belli"
            },
            {
                "verse": "Praeteritas auxit clades dum ferre recusat"
            },
            {
                "verse": "Imperium, Venetoque negat parere leoni."
            },
            {
                "verse": "Adde quod aspectu Coeli vitiata maligno"
            },
            {
                "verse": "Arva negant victum, pingues iactata per agros"
            },
            {
                "verse": "Semina vel pereunt, vel inanes culmus aristas"
            },
            {
                "verse": "Erigit et tristi messor ligat hordea fronte."
            },
            {
                "verse": "Si foecunda Ceres aut laeti viribus agri"
            },
            {
                "verse": "Aut hominum studiis usquam fuit, invida grando"
            },
            {
                "verse": "Pulsa per aereos magno cum murmure tractus"
            },
            {
                "verse": "Impellente Noto stravit, longosque labores"
            },
            {
                "verse": "Perdidit et nimbis Cererem glacialibus hausit."
            },
            {
                "verse": "Et Padus ingentes volvens ex Alpibus undas"
            },
            {
                "verse": "Insubrum, Venetumque domos penetravit et omnes"
            },
            {
                "verse": "Aggeribus fractis agri vastavit honores,"
            },
            {
                "verse": "Nec ripis tantum, sed et ipsis altior ibat"
            },
            {
                "verse": "Arboribus, salicum per summa cacumina nautis"
            },
            {
                "verse": "Cursus erat, fugit Protei pecus omne per agros,"
            },
            {
                "verse": "Altaque montanae petierunt aequora nymphae."
            },
            {
                "verse": "Sicut cum bellis olim civilibus urbes"
            },
            {
                "verse": "Arserunt Italae, cum Caesaris arma superbi"
            },
            {
                "verse": "Invasere lares patrios, gentemque Latinam."
            },
            {
                "verse": "Mira canam et nostris fortasse nepotibus olim"
            },
            {
                "verse": "Non factura fidem: Benaci sparsa per agros"
            },
            {
                "verse": "Tanta locustarum nubes, ut pinguia passim"
            },
            {
                "verse": "Pascua et exortas segetes, nemorumque decorem"
            },
            {
                "verse": "Temporis exiguo tractu consumpserit omnem."
            },
            {
                "verse": "Nec poterat sumptis hominum solertia telis"
            },
            {
                "verse": "Fatales arcere feras. Cava tympana latos"
            },
            {
                "verse": "Implebant crepitu campos, nec territa tanto"
            },
            {
                "verse": "Dira lues sonitu, herbarum radicibus imis"
            },
            {
                "verse": "Morsibus haerebat: vicina per oppida postquam"
            },
            {
                "verse": "Rumor iit, capere arma viri, concurrere turbae"
            },
            {
                "verse": "Ad commune malum, tanquam novus Itala Cymber"
            },
            {
                "verse": "Regna premat, tandem multo vix tanta labore"
            },
            {
                "verse": "Illuvies longis vix est consumpta diebus."
            },
            {
                "verse": "Dura fames igitur tristes populata colonos"
            },
            {
                "verse": "Saevit et exhaustis languescunt corpora venis:"
            },
            {
                "verse": "Vulgus inops macie affectum, squallensque per urbes"
            },
            {
                "verse": "Poscit opem frustra et sensim vitalia membra"
            },
            {
                "verse": "Victa cadunt, siccasque premunt ieiunia fauces."
            },
            {
                "verse": "Nec patres natis, nec nati patribus adsunt:"
            },
            {
                "verse": "Tanta per humanum genus inclementia regnat."
            },
            {
                "verse": "Non Libycae segetes, non pinguibus Appula campis"
            },
            {
                "verse": "Horrea, non Phrygiis succurrunt Gargara sulcis."
            },
            {
                "verse": "Sed minus hinc damni, minor haec aerumna, dolorque"
            },
            {
                "verse": "Mitior, infelixque minus fortuna sequetur."
            },
            {
                "verse": "Hic paucae sat erunt lacrymae, crudelior alter"
            },
            {
                "verse": "Communem ingenti pariturus strage ruinam"
            },
            {
                "verse": "Hostis adest, nostraeque rati gravis ingruit imber."
            },
            {
                "verse": "Qua Rhodani volvuntur aquae, qua frigida Rheni"
            },
            {
                "verse": "Teutonicas fert unda rates, qua perluit agros"
            },
            {
                "verse": "Insubres, Venetosque Padus, qua dives ab alto"
            },
            {
                "verse": "Vertice subiectos speculatur Brixia campos,"
            },
            {
                "verse": "Occultum pluit ex alta Deus arce venenum."
            },
            {
                "verse": "Et qua Tiresiae pulcherrima filia nymphas"
            },
            {
                "verse": "Colligit humenti gremio, lateque recedens"
            },
            {
                "verse": "Littus arundinibus cingit, viridique papyro,"
            },
            {
                "verse": "Quaque patens longe fluctu sonat Adria vasto,"
            },
            {
                "verse": "Ultrices mors atra manus exercet et altis"
            },
            {
                "verse": "Tabe madens sparsam caedem componit acervis."
            },
            {
                "verse": "Qua fluit Etrusco surgens vetus Albula fonte"
            },
            {
                "verse": "Romanasque invisit opes et regna Quirini,"
            },
            {
                "verse": "Qua gelidis sonat Arnus aquis, qua magna, potensque"
            },
            {
                "verse": "Imperat Aemylio vicina Bononia Rheno,"
            },
            {
                "verse": "Imbelles, acresque viros, senium atque iuventam"
            },
            {
                "verse": "Pallida mortifero pestis grassata veneno"
            },
            {
                "verse": "Sternit humi, fundamque rotans e turribus altis"
            },
            {
                "verse": "Ardentes papulas iaculatur et ulcera diris"
            },
            {
                "verse": "Glandibus et penetrat flammantibus inguina telis."
            },
            {
                "verse": "Huic tumidum guttur virus levat, ille sub alis"
            },
            {
                "verse": "Fata gerit, qua longa humerus se in brachia curvat."
            },
            {
                "verse": "Alterius patulas aures arsura parotis"
            },
            {
                "verse": "Suscitat occultum longis sub crinibus ignem,"
            },
            {
                "verse": "Attonitumque caput feriens, vitalia membra"
            },
            {
                "verse": "Occupat atque vias mors una perambulat omnes,"
            },
            {
                "verse": "Extollitque caput, qua cursum fatifer humor"
            },
            {
                "verse": "Sistit et horriferum sensim durescit in orbem."
            },
            {
                "verse": "Id crudele genus necis, hoc immane, feroxque"
            },
            {
                "verse": "Supplicium, haec stygio rabies egressa profundo,"
            },
            {
                "verse": "Perque domos humiles, perque alta palatia regum"
            },
            {
                "verse": "Saevit et occultis miseros ferit ictibus artus."
            },
            {
                "verse": "Ut quando incauti vitio pastoris ovile"
            },
            {
                "verse": "Incustoditum nox intempesta recepit,"
            },
            {
                "verse": "Si lupus hesternae patiens ieiunia lucis,"
            },
            {
                "verse": "Sollicitusque fame, fuerit per limen apertum"
            },
            {
                "verse": "Ad solas ingressus oves, non mitigat unum"
            },
            {
                "verse": "Ingluviem funus, sed multa caede madescit,"
            },
            {
                "verse": "In totum saevitque gregem, sic acre venenum"
            },
            {
                "verse": "Insontes, sontesque modo prosternit eodem."
            },
            {
                "verse": "Iamque cadaveribus desunt loca iuncta sacratis"
            },
            {
                "verse": "Aedibus, effossa passim tellure profanis"
            },
            {
                "verse": "Conduntur tumulis, inhonoratisque feruntur"
            },
            {
                "verse": "Funeribus, dictu horrendum, visuque tremendum,"
            },
            {
                "verse": "Praeda feris inhumata iacent et tabe fluenti"
            },
            {
                "verse": "Circumstans tetro locus incestatur odore:"
            },
            {
                "verse": "Qua triplici conclusa Pado Ferraria longis"
            },
            {
                "verse": "Cladibus atteritur dominorum, corpora passim"
            },
            {
                "verse": "Pascuntur per rura canes, aquilaeque rapaces"
            },
            {
                "verse": "Effodiunt duris hominum cava lumina rostris:"
            },
            {
                "verse": "Intestina ferunt volucres et in arbore summa"
            },
            {
                "verse": "Exta patrum suspensa diu videre nepotes."
            },
            {
                "verse": "Membra pater vix aegra trahens, dum frigida condit"
            },
            {
                "verse": "Corpora natorum, clauso nondum ore sepulcri,"
            },
            {
                "verse": "Labitur ipse super sua pignora. Crebra suorum"
            },
            {
                "verse": "Sola domo vacua mater dum funera plorat,"
            },
            {
                "verse": "Cum lacrymis animam tenues exhalat in auras."
            },
            {
                "verse": "Multi ante occasum vitae vicina scientes"
            },
            {
                "verse": "Fata sibi, condique suas tellure volentes"
            },
            {
                "verse": "Relliquias, fodere solum, glebisque subactis"
            },
            {
                "verse": "Sacrato vivi se composuere sepulcro."
            },
            {
                "verse": "Rura silent, vacuaeque suis cultoribus urbes,"
            },
            {
                "verse": "Iura fori clamosa tacent, per compita surgit"
            },
            {
                "verse": "Gramen et extinctis non lucent ignibus arae,"
            },
            {
                "verse": "Nec solitos cantus, nec odores templa Sabaeos"
            },
            {
                "verse": "Accipiunt, squallentque domus, muta omnia moerent."
            },
            {
                "verse": "Qui superant cladi, Superum quibus ira pepercit,"
            },
            {
                "verse": "Coguntur miseri sua dulcia limina cives"
            },
            {
                "verse": "Linquere et in mediis tentoria figere campis."
            },
            {
                "verse": "Sicut per Libycos solet armentarius agros"
            },
            {
                "verse": "Ferre larem, secumque suos vectare penates."
            },
            {
                "verse": "Vidi ego per tacitos saltus et inhospita lustra"
            },
            {
                "verse": "Mole sub exaesa silicis, curvoque sub antro"
            },
            {
                "verse": "Monticolas habitare viros et gramine pasci."
            },
            {
                "verse": "O Superi, loca qui tuti secura tenetis,"
            },
            {
                "verse": "Si, scelere offensi nostro, tam dira movetis"
            },
            {
                "verse": "Praelia, sat veteres tam multo funere culpas,"
            },
            {
                "verse": "Sat longo luimusque metu, iam parcite, saltem"
            },
            {
                "verse": "Relliquias generis, semenque relinquite nostri."
            },
            {
                "verse": "Non animi tantum gentis cecidere Latinae"
            },
            {
                "verse": "Cum Romana ferox circum capitolia Gallus"
            },
            {
                "verse": "Barbaricis trepidam pulsans clamoribus arcem"
            },
            {
                "verse": "Diceret, eversae frustra succurritis urbi"
            },
            {
                "verse": "Romulidae, regni et vitae postrema dies haec."
            },
            {
                "verse": "Vel post Cannensis lacrymas et funera pugnae,"
            },
            {
                "verse": "Quando Quirinales aquilas, fascesque superbos,"
            },
            {
                "verse": "Ad Tyrias iam se laturum crederet arces"
            },
            {
                "verse": "Hannibal, insultans victo iuveniliter hosti,"
            },
            {
                "verse": "Et mox ex alto bellorum culmine pulsus"
            },
            {
                "verse": "Languit, adversis fatis et Marte sinistro."
            },
            {
                "verse": "Non tanto tremuere metu praecordia Graium"
            },
            {
                "verse": "Xerxis in adventu, monuit cum Delphica rupes"
            },
            {
                "verse": "Non muro, non arce dari, sed nave salutem."
            },
            {
                "verse": "Non ita Moseae quondam miracula virgae"
            },
            {
                "verse": "Horruit attonito Memphis turrita colono."
            },
            {
                "verse": "Ipse quoque in silvis et vallibus Apennini,"
            },
            {
                "verse": "Exilem ducens tecto sub paupere vitam"
            },
            {
                "verse": "Delitui, qua templa petit Romana viator."
            },
            {
                "verse": "Et qua Flaminios fugiens Claterna per agros"
            },
            {
                "verse": "Ducit ab angustis undosum vallibus amnem,"
            },
            {
                "verse": "Arce sub Ociami, nostris ubi dicta Camoenis,"
            },
            {
                "verse": "Tecta Refrigerius sublimi in colle tenebat."
            },
            {
                "verse": "Non fuit ausa magis, nec clade nocentior ista,"
            },
            {
                "verse": "Romuleam pestis longo quae funere plebem"
            },
            {
                "verse": "Diripuit, quando veniens Epidaurius anguis"
            },
            {
                "verse": "Ionios citra fluctus in regna Quirini"
            },
            {
                "verse": "Abstulit aerium virus, qui postea templa"
            },
            {
                "verse": "Iuncta Iovi tenuit, bifidum qua dividit amnem"
            },
            {
                "verse": "Insula Ianiculum dirimens a collibus Urbis."
            },
            {
                "verse": "Seu Superum sic ira velit; seu noxius ardor"
            },
            {
                "verse": "Aetheris, aerios infuso lumine tractus"
            },
            {
                "verse": "Inficiat; seu sola ferant contagia morbum,"
            },
            {
                "verse": "Seu dum longa fames hominum ieiuna coegit"
            },
            {
                "verse": "Ora cibis vesci indignis, escaque nocenti,"
            },
            {
                "verse": "Impurus per membra fluens vitalia sanguis"
            },
            {
                "verse": "Putruit et dirum subiens praecordia virus"
            },
            {
                "verse": "Inferat occulto properatam vulnere mortem."
            },
            {
                "verse": "Unde malum surgat non est dignoscere promptum."
            },
            {
                "verse": "Ipse tamen reor has omnes concurrere causas"
            },
            {
                "verse": "Et coniuratas percusso foedere Divum,"
            },
            {
                "verse": "Astrorum, terraeque simul concurrere vires,"
            },
            {
                "verse": "Sicque hominum genus haud una obsidione teneri,"
            },
            {
                "verse": "Et nobis elementa necem, Superosque minari."
            },
            {
                "verse": "Nec mirum; quando longe graviora meremur"
            },
            {
                "verse": "Supplicia et longe asperiori verbere caedi."
            },
            {
                "verse": "Quippe ubi nec Superum pietas, ubi nulla Tonantis"
            },
            {
                "verse": "A scelere humanas prohibet reverentia mentes;"
            },
            {
                "verse": "Et virtus vitio urgenti dare terga coacta est,"
            },
            {
                "verse": "Ira Patris Divum fremit indignata, furensque"
            },
            {
                "verse": "Evocat ex altis Erebi fornacibus atram"
            },
            {
                "verse": "Progeniem, horriferae genus implacabile mortis,"
            },
            {
                "verse": "Et terras permittit agi Phlegetontis habenis,"
            },
            {
                "verse": "Plutonisque premi imperio. De tristibus Orci"
            },
            {
                "verse": "Sedibus egressa, aethereas nova monstra sub auras"
            },
            {
                "verse": "Invadunt hominum coetus et inertia flatu"
            },
            {
                "verse": "Pectora letifero feriunt, it frigida tabes"
            },
            {
                "verse": "Ad vivum penetrans animos, perque intima corda,"
            },
            {
                "verse": "Imbibitum virus, postquam concluserit omnes"
            },
            {
                "verse": "Ad virtutem aditus, homines impellit et urget,"
            },
            {
                "verse": "Quo Stygiae iussere canes, quo Ditis avari"
            },
            {
                "verse": "Spiritus inclinat, primi qua criminis auctor"
            },
            {
                "verse": "Monstrat iter latum, placidaque tyrannide regnat."
            },
            {
                "verse": "Hic iuvat immanes Erebi monstrare figuras."
            },
            {
                "verse": "Tartareumque genus sub apertum ducere coeli"
            },
            {
                "verse": "Lumen et occulti reserare latentia mundi"
            },
            {
                "verse": "Monstra, venenoso pavit quae lacte Megaera,"
            },
            {
                "verse": "Cerberiique canis spumis et sanguine Lernae."
            },
            {
                "verse": "Me, precor, assuetum mites errare per umbras"
            },
            {
                "verse": "Grynei nemoris, vestrisque sonantia rura"
            },
            {
                "verse": "Cantibus et gressus modo per fera monstra ferentem,"
            },
            {
                "verse": "Intactum servate Deae, furiale per agmen"
            },
            {
                "verse": "Este pio vati comites, moresque docete"
            },
            {
                "verse": "Infandos Stygiae gentis, coelumque perosae."
            },
            {
                "verse": "Iam mugire solum coepit: iam nubibus aer"
            },
            {
                "verse": "Pallet et infernis surgunt afflatibus umbrae,"
            },
            {
                "verse": "Nigrescitque polus, monstris exterrita lampas"
            },
            {
                "verse": "Fert retro Phoebaea gradus, auditur ab antris"
            },
            {
                "verse": "Clamor et omnigenum rabies confusa ferarum."
            },
            {
                "verse": "Evolat horrisono rapidi Phlegetontis ab amne,"
            },
            {
                "verse": "Ingenti alarum stridente Superbia ductu:"
            },
            {
                "verse": "Sic illam dixere, super quia cetera sese"
            },
            {
                "verse": "Tollit et extento socias superminet ore,"
            },
            {
                "verse": "Omnia convolvens, caeca de sede Barathri"
            },
            {
                "verse": "Crimina nigrantem post se trahit omnia pompam."
            },
            {
                "verse": "Huius ab ardenti virosus anhelitus ore"
            },
            {
                "verse": "Fumat et obscuris oriens a faucibus humor"
            },
            {
                "verse": "Defluit, hippomanes, aconita, canisque virentem"
            },
            {
                "verse": "Taenarii spumam superans, omnemque veneni"
            },
            {
                "verse": "Mortiferam rabiem, stygii faex ima profundi."
            },
            {
                "verse": "Se superum genus esse putat, veterumque deorum"
            },
            {
                "verse": "Semen et a magno se iactat Apolline natam."
            },
            {
                "verse": "Ardua frons, unoque oculo stellata rotundi"
            },
            {
                "verse": "Circuitus, medioque sedens in luminis orbe"
            },
            {
                "verse": "Discessit, spatiis aequalibus undique centrum."
            },
            {
                "verse": "Hoc insigne patris, Phoebique ardentis imago,"
            },
            {
                "verse": "Difficili vultu graditur, gestuque maligno"
            },
            {
                "verse": "Innocuos, mitesque animos irridet et odit,"
            },
            {
                "verse": "Quem videt aeternis illustrem laudibus altum"
            },
            {
                "verse": "Per virtutis iter veri conscendere honoris"
            },
            {
                "verse": "Culmen et ad superos niti, coeloque propinquum."
            },
            {
                "verse": "It gravis et raro incessu vestigia profert"
            },
            {
                "verse": "Strimoniae de more gruis, quae semina campis"
            },
            {
                "verse": "Iacta legens aequae tepido sub sidere librae:"
            },
            {
                "verse": "Si vicina ferat gressum per rura viator"
            },
            {
                "verse": "Tela ferens, arcumve manu, caput ardua tollens"
            },
            {
                "verse": "Clangit et ingenti movet internodia passu."
            },
            {
                "verse": "Paulatimque viam suspenso gutture carpit."
            },
            {
                "verse": "Cum bellator equus domini fraenatus habenis"
            },
            {
                "verse": "Ostentans pectus latum cervice sub alta,"
            },
            {
                "verse": "Cum glomerat bibulo lentos in pulvere gressus,"
            },
            {
                "verse": "Nunc hac, nunc illac oculos et colla retorquens"
            },
            {
                "verse": "Spectari gaudet, Libycosque aequare leones"
            },
            {
                "verse": "Viribus, Albanosve canes dum se putat, auras"
            },
            {
                "verse": "Colligit et latis imitatur naribus Eurum:"
            },
            {
                "verse": "Non secus haec rabies ventoso inflatior utre,"
            },
            {
                "verse": "Cum graditur vibrans alternis motibus armos"
            },
            {
                "verse": "Ardua sublatae circumfert lumina frontis,"
            },
            {
                "verse": "Vanaque proceri miratur corporis umbram,"
            },
            {
                "verse": "Et tacitis ardens curis sublimia semper"
            },
            {
                "verse": "Mente agitat, tumidoque sedet sub corde venenum."
            },
            {
                "verse": "Contemptrix inopum, vultus elata severos,"
            },
            {
                "verse": "Inflatoque rotans turgentia gutture verba,"
            },
            {
                "verse": "Ferre nequit iuga, maiorem indignata, paremque,"
            },
            {
                "verse": "Imperia usurpat, regnique libidine fervet."
            },
            {
                "verse": "Immansueta, ferox, miseris adversa, minaxque"
            },
            {
                "verse": "Mitibus, elatis contraria, nescia pacis,"
            },
            {
                "verse": "Nescia amicitiae, rixarum et litis origo,"
            },
            {
                "verse": "Dura, ingrata, duplex animo, violenta, rebellis,"
            },
            {
                "verse": "Improba, quid pietas, quid sit clementia, nescit."
            },
            {
                "verse": "Perfida, foedifragam dubio sub pectore mentem"
            },
            {
                "verse": "Versat, ab excelso fugientia culmine semper"
            },
            {
                "verse": "Saxa movet, laudum semper vesana libido"
            },
            {
                "verse": "Sollicitum pectus curis flammantibus urget."
            },
            {
                "verse": "Nec vitae ratio, nec opum, nec honoris, in omne"
            },
            {
                "verse": "Sponte scelus praeceps ruit implacabile monstrum."
            },
            {
                "verse": "Haec hominum suprema lues, immane, ferumque"
            },
            {
                "verse": "Thraicio facinus potuit suadere tyranno,"
            },
            {
                "verse": "Asper ut horrenda cumulans praesepia caede"
            },
            {
                "verse": "Semineces artus hominum, fumantiaque exta"
            },
            {
                "verse": "Intulerit stabulis et equis epulanda virorum"
            },
            {
                "verse": "Corpora, quae infami hospitio, laribusque profanis"
            },
            {
                "verse": "Occultus pacem simulans admiserat hostis."
            },
            {
                "verse": "O scelus, o dira invisae spectacula fraudis!"
            },
            {
                "verse": "Luminibus torvis quoties capita alta levabant"
            },
            {
                "verse": "Thraces equi grandes humano sanguine pasti"
            },
            {
                "verse": "Et capita et teretes pendere extra ora lacertos,"
            },
            {
                "verse": "Crurave confractis genibus, crinesve cruentos"
            },
            {
                "verse": "Vidisses, sanie a mento per lata fluente"
            },
            {
                "verse": "Pectora, sub gravibus contrita cadavera malis,"
            },
            {
                "verse": "Fractaque sub duris crepitabant dentibus ossa,"
            },
            {
                "verse": "Strimonius meminit Nestus, scit Bistonis unda."
            },
            {
                "verse": "Traxit Idumaei genus hinc vecordia regis"
            },
            {
                "verse": "Quem magus ardentis coeli nova signa secutus"
            },
            {
                "verse": "Admonuit venisse Deum. Nisi caeca superbi"
            },
            {
                "verse": "Pectoris ambitio mentem fecisset opacam,"
            },
            {
                "verse": "Isset ad infantis sancta incunabula Christi"
            },
            {
                "verse": "Deposito fastu, sed mens, inflata favore"
            },
            {
                "verse": "Caesareae gentis, longoque tyrannidis usu,"
            },
            {
                "verse": "Est ingens meditata nefas, nec prisca parentum"
            },
            {
                "verse": "Saecula par videre scelus, nec longa videbit"
            },
            {
                "verse": "Posteritas, per rura furens Galilaea satelles"
            },
            {
                "verse": "De trepidis matrum sinibus lactentia vulsit"
            },
            {
                "verse": "Pignora, membratimque secans lata arva cruore"
            },
            {
                "verse": "Imbuit innocuo, matres ululare per agros"
            },
            {
                "verse": "Audivit montana Rachel, vicinaque fonte"
            },
            {
                "verse": "Flumina de duplici ducentia nomen et undas."
            },
            {
                "verse": "Hinc est orta lues, quae Thracia regna, vetusque"
            },
            {
                "verse": "Graecorum imperium vertit. Bizantia regum"
            },
            {
                "verse": "Urbs opibus constructa, mari praetenta, duobus"
            },
            {
                "verse": "Aegeo, Euxinoque fretis stipata sedebat"
            },
            {
                "verse": "Sceptra tenens, parvo qua gurgite Bosphorus undam"
            },
            {
                "verse": "Colligit, hanc Scythica irrumpens Othomanus ab arcto"
            },
            {
                "verse": "Insidiis captam ferro violavit et igni."
            },
            {
                "verse": "Arx erat Europes et inexpugnabile quondam"
            },
            {
                "verse": "Romanae fidei vallum Mahometica contra"
            },
            {
                "verse": "Arma, minas Asiae frenans, Libyaeque tumultum."
            },
            {
                "verse": "Haec scelerum dux atque parens sublime nitentis"
            },
            {
                "verse": "Imperium caeli, summamque ambire Tonantis"
            },
            {
                "verse": "Ausa potestatem, quantum tentavit in altum"
            },
            {
                "verse": "Surgere, Taenarios tantum descendit ad amnes."
            },
            {
                "verse": "Cuius ob ingentem tellus concussa ruinam"
            },
            {
                "verse": "Cessit, ut in latices cautem si miseris, altum"
            },
            {
                "verse": "Pandit iter, molemque sinu capit unda capaci."
            },
            {
                "verse": "Sic percussa gravis monstri se pondere tellus"
            },
            {
                "verse": "Dissecuit, gremiumque alto patefecit hiatu."
            },
            {
                "verse": "Sicut Adrastaeis cum vatem absorbuit agris"
            },
            {
                "verse": "Campus et armato percussit tartara curru,"
            },
            {
                "verse": "Seu quando inferni cava guttura Curtius antri"
            },
            {
                "verse": "Clausit et Elysios tremefecit pondere campos,"
            },
            {
                "verse": "Vel quando electae primo sub iudice gentis"
            },
            {
                "verse": "Terra Choren, sociosque altam demersit in alvum."
            },
            {
                "verse": "Antra igitur grandi laterum sinuata recessu"
            },
            {
                "verse": "Inter se ripis summo coeuntibus ore"
            },
            {
                "verse": "More pilae quoties vento consurgit in orbem"
            },
            {
                "verse": "In latos abeunt curvati fornicis arcus,"
            },
            {
                "verse": "Fitque ingens domus umbrarum, praecepsque barathrum."
            },
            {
                "verse": "Illic sulphureos incendia nigra liquores"
            },
            {
                "verse": "Lambunt et dubium quasi prima crepuscula lumen"
            },
            {
                "verse": "Spargitur et tristi caligant tartara fumo."
            },
            {
                "verse": "Hic sunt lugentes, mortis domus impia, campi"
            },
            {
                "verse": "Regnat ubi scelerum lacrymoso in carcere mater"
            },
            {
                "verse": "Exercens poenis animas, claudique tenebris"
            },
            {
                "verse": "Indignata fremit, clauso ceu nubila vento,"
            },
            {
                "verse": "Cum piceas frangunt clamosa tonitrua nubes."
            },
            {
                "verse": "Haec est, quam veteres dicunt Phaethonta poetae"
            },
            {
                "verse": "Aethereos docti cursus, causasque latentes"
            },
            {
                "verse": "Ignibus aeternis, sol est qui corda superbis"
            },
            {
                "verse": "Incendit stimulis, tumidosque in pectora fastus"
            },
            {
                "verse": "Mittit et impatiens figit sub corde venenum."
            },
            {
                "verse": "Propterea ex alto labentem cardine fingunt"
            },
            {
                "verse": "Audacem aurigam, fractisque per aera loris"
            },
            {
                "verse": "Solis equos caput Eridani mersisse sub undas."
            },
            {
                "verse": "Ad superos egit quoties pater arduus alto"
            },
            {
                "verse": "Annuit a solio et latum imperiosa per orbem"
            },
            {
                "verse": "Bacchatur, supraque suas temeraria vires"
            },
            {
                "verse": "Audet et infausto amittit conamine vires:"
            },
            {
                "verse": "Scilicet omne Deo contra nitente superbum"
            },
            {
                "verse": "Evanescit opus, sicut cum surgit in auras"
            },
            {
                "verse": "Eructantis aquae fluctus, mox vertice presso"
            },
            {
                "verse": "Decidit et spumans alto demergitur amne,"
            },
            {
                "verse": "Atque humiles inter sine nomine praeterit undas."
            },
            {
                "verse": "Hoc docet Allophylus, Solymae qui verbere fundae"
            },
            {
                "verse": "Deposuit, frontisque minas, animique tumorem:"
            },
            {
                "verse": "Ibat enim solo auxilio thoracis et hastae,"
            },
            {
                "verse": "Non ope Divorum, non ullo numine fultus"
            },
            {
                "verse": "In pugnam, parvumque minax Davida superbo"
            },
            {
                "verse": "Nequicquam terrere sono conatus, in ensem"
            },
            {
                "verse": "Dum surgit misso per ferrea tempora saxo"
            },
            {
                "verse": "Corruit et toto diffusum iugere corpus"
            },
            {
                "verse": "Mirati stupuere hostes, turpique dedere"
            },
            {
                "verse": "Terga fugae, parvoque Gygas cadit ictus ab hoste."
            },
            {
                "verse": "Sic quoque delusus curru Iovis aemulus alto"
            },
            {
                "verse": "Aerea convexi scandens curvamina pontis"
            },
            {
                "verse": "Flammiferumque rotans Alphaea per oppida fulmen"
            },
            {
                "verse": "Occidit et casu Eleam perterruit urbem."
            },
            {
                "verse": "Haec docuit Phlegyas genus execrabile caelum"
            },
            {
                "verse": "Spernere, quos Tethys ultricibus abstulit undis."
            },
            {
                "verse": "Haec quoque Niliaco regi cum nescia roris"
            },
            {
                "verse": "Terra diu solitas fruges, victumque negasset,"
            },
            {
                "verse": "Sanguine persuasit placari numina fuso."
            },
            {
                "verse": "In superos eadem natos armavit Aloei,"
            },
            {
                "verse": "Qui domitum gravibus Martem tenuere catenis."
            },
            {
                "verse": "Sit satis haec libasse: aliis memoranda supersunt"
            },
            {
                "verse": "Plurima, maiori scelerum de principe cantu."
            },
            {
                "verse": "Audivi, gemuit tellus, turbatur averni"
            },
            {
                "verse": "Ianitor, ecce niger nebulae globus exit opacae."
            },
            {
                "verse": "Iam turres, regumque domos abscondit et urbes,"
            },
            {
                "verse": "Exhalatque gravem nox importuna Mephitim."
            },
            {
                "verse": "Ite procul mites animae quae dulcia pacis"
            },
            {
                "verse": "Otia, quae superos, quae coeli quaeritis arcem:"
            },
            {
                "verse": "Ne funestus odor, ne vos contagia laedant"
            },
            {
                "verse": "Vipereae prolis, clausis abscondite valvis"
            },
            {
                "verse": "Atria, progenies nigri dum praeterit Orci."
            },
            {
                "verse": "Livor edax tristi surgens Acherontis ab amne"
            },
            {
                "verse": "Pallidus et moesto demissus lumina voltu"
            },
            {
                "verse": "Obliquumque tuens rebus gaudere secundis"
            },
            {
                "verse": "Nescius, aera virum claris signata triumphis"
            },
            {
                "verse": "Dente terens, tardoque movens vestigia passu,"
            },
            {
                "verse": "Murmure nunc tenui, nunc fulmine vocis aperto"
            },
            {
                "verse": "Percutit insontes, bona vultu aliena maligno"
            },
            {
                "verse": "Ingemit aspiciens et felle gravatus amaro"
            },
            {
                "verse": "Tabescit, quocumque ierit teterrimus oris"
            },
            {
                "verse": "Spiritus agrorum virides interficit herbas."
            },
            {
                "verse": "Caetera nonnullis parcunt, certisque venena"
            },
            {
                "verse": "Graminibus, magicaque solent mitescere lingua."
            },
            {
                "verse": "Pontica magnanimum celebrant medicamina regem"
            },
            {
                "verse": "Quae fatis obstare ferunt, his ille solebat"
            },
            {
                "verse": "Virus et occultae insidias contemnere mortis."
            },
            {
                "verse": "Tangere caerulei squamas et colla draconis"
            },
            {
                "verse": "Phasias ausa fuit, tantum Medeidis herbae"
            },
            {
                "verse": "Virgineaeque preces poterant, Hecatesque liquores."
            },
            {
                "verse": "Marsus in Ausoniis Umbrorum vallibus inter"
            },
            {
                "verse": "Serpentes impune cubat, Libyaeque per agros,"
            },
            {
                "verse": "Qua steriles versant nigri Garamantes arenas,"
            },
            {
                "verse": "Non metuunt Psilli colubros, non saeva neparum"
            },
            {
                "verse": "Spicula, non hydri morsum, non aspidis horrent."
            },
            {
                "verse": "Haec fera lernaeo rabies maculata veneno"
            },
            {
                "verse": "Omnia depascit, nullis innoxia, nullos"
            },
            {
                "verse": "Praeterit illaesos, nulli mansuescit, in omnes"
            },
            {
                "verse": "Invehitur, quod agit non est sanabile vulnus,"
            },
            {
                "verse": "Non Amytaonii prodesse Melampodis ulla"
            },
            {
                "verse": "Carmina, Thessalicis non lectae in montibus herbae"
            },
            {
                "verse": "Phyllyridae manibus, non Coi sancta magistri"
            },
            {
                "verse": "Pharmaca sufficiant, claraeve Machaonis artes,"
            },
            {
                "verse": "Non genitor Stygiis lacerum qui traxit ab undis"
            },
            {
                "verse": "Hippolytum, non Phoebus avus, cui prima medendi est"
            },
            {
                "verse": "Gloria; lethali poterunt succurrere morbo."
            },
            {
                "verse": "Quem iuvat istius varias cognoscere fraudes"
            },
            {
                "verse": "Et per aperta latens deprendere signa venenum,"
            },
            {
                "verse": "Multiplices casus et longa pericula cernat"
            },
            {
                "verse": "Fatidici iuvenis, qui dum praesaga parenti"
            },
            {
                "verse": "Somnia narraret, fratrum livore sub altam"
            },
            {
                "verse": "Actus humum Pharias tandem migravit ad arces."
            },
            {
                "verse": "Huius ut infectos genitor cognovit amictus"
            },
            {
                "verse": "Et pueri tunicas mendaci caede rubentes,"
            },
            {
                "verse": "Heu fera, clamavit, dulcem saevissima natum"
            },
            {
                "verse": "Abstulit et luctu canos confecit amaro."
            },
            {
                "verse": "Aspice contorto Saulis convicia telo"
            },
            {
                "verse": "Invidiaque satos inter convivia planctus,"
            },
            {
                "verse": "Et Davida inopem comitum cum paupere turba"
            },
            {
                "verse": "Ire per abruptos deserta cacumina montes,"
            },
            {
                "verse": "Et certam nescire domum, regemque sub antro"
            },
            {
                "verse": "Deprensum potuit sermo mitescere, si non"
            },
            {
                "verse": "Intima tabificus vitiasset pectora livor."
            },
            {
                "verse": "Quid referam primos discordia semina fratres"
            },
            {
                "verse": "Et scelus? et campos germana caede madentes?"
            },
            {
                "verse": "Praetereo vatem, nigri quem spiritus Orci"
            },
            {
                "verse": "Perculit et tristi clausit Babylonia circo."
            },
            {
                "verse": "Ipse diu ieiuna iacens ante ora ferarum"
            },
            {
                "verse": "Atque famescentes animalia saeva leaenas"
            },
            {
                "verse": "Indomitum fregit Superum pietate furorem."
            },
            {
                "verse": "Praetereo pulsum patria reducemque Camillum,"
            },
            {
                "verse": "Rapta Panomphaeo referentem signa Tonanti."
            },
            {
                "verse": "Quis furor ingratos, Dux praestantissime, cives"
            },
            {
                "verse": "Scipio? quae fortuna tuam tulit aspera mentem?"
            },
            {
                "verse": "Ut post eversas Tyriae Carthaginis arces"
            },
            {
                "verse": "Partaque bellando Libycae cognomina gentis,"
            },
            {
                "verse": "Cum tua consiliis esset melioribus aetas"
            },
            {
                "verse": "Utilis et vires ad civica munera promptae,"
            },
            {
                "verse": "Iura fori et cives et amatam liqueris urbem?"
            },
            {
                "verse": "Non monuit pietas virides servata per annos"
            },
            {
                "verse": "Publica privatis praeferre negotia rebus?"
            },
            {
                "verse": "Causa mali livor, suffusaque lingua veneno"
            },
            {
                "verse": "Tot clara invictae molita extinguere laudis"
            },
            {
                "verse": "Facta, tot egregia partos virtute triumphos."
            },
            {
                "verse": "Qui rigidos enses, qui ferrea bella subegit"
            },
            {
                "verse": "Exul ob invidiam patria migrare relicta"
            },
            {
                "verse": "Cogitur et duros inter versatur agrestes."
            },
            {
                "verse": "Ad Cereris conversus opus, moresque parentum"
            },
            {
                "verse": "Qui Pelusiacae servant cognomina lentis"
            },
            {
                "verse": "Et quibus illustrem fecere legumina famam,"
            },
            {
                "verse": "Triptolemi curavit, opes imitatus Osiris"
            },
            {
                "verse": "Alcinoique senis studium, ceu postea magnus"
            },
            {
                "verse": "Caesaris et sceptri posito splendore Diocles,"
            },
            {
                "verse": "Hortorum didicit cultus, incidere vites"
            },
            {
                "verse": "Atque piri secto malos infigere trunco,"
            },
            {
                "verse": "Quo fit adoptatis lignum bis fertile ramis,"
            },
            {
                "verse": "Humectare solum rivis, ferreque bicorni"
            },
            {
                "verse": "Pectere luxuriem terrae, redolentia sulcis"
            },
            {
                "verse": "Gramina virgineos induta rosaria vultus,"
            },
            {
                "verse": "Lilia, narcissos, violas, flentes hyacinthos,"
            },
            {
                "verse": "Purpureisque crocum foliis, mentamque, thymumque"
            },
            {
                "verse": "Pangere et innocuis vitam traducere curis."
            },
            {
                "verse": "Unde viro forti damnum parat, inde salutem"
            },
            {
                "verse": "Gignit et ipse suo cadit ictus vulnere livor."
            },
            {
                "verse": "Pluribus excelsa vel opum vel honoris ab arce"
            },
            {
                "verse": "Profuit ad modicae sortis cecidisse quietem:"
            },
            {
                "verse": "Sicut enim quando rutilat, noctemque rubenti"
            },
            {
                "verse": "Ore fugat carbo in cineres, atramque favillam"
            },
            {
                "verse": "Solvitur, extinctis si cesserit ignibus ardor,"
            },
            {
                "verse": "Saecula nulla timet, sic mens humana superbo"
            },
            {
                "verse": "Tabescit fastu, rebusque elata secundis"
            },
            {
                "verse": "Torpet, at exsecto viret, evigilatque tumore."
            },
            {
                "verse": "Incoeptum repetamus iter, miremur averni"
            },
            {
                "verse": "Militiam, famis et morbi, pugnaeque parentem."
            },
            {
                "verse": "Zoilus his actus stimulis, hoc percitus oestro"
            },
            {
                "verse": "Inachis et quondam populos cum venit ad hosdem"
            },
            {
                "verse": "Divinum audaci dum carperet ore poetam,"
            },
            {
                "verse": "Seu Smyrnae seu Maeonii Colophonis alumnum"
            },
            {
                "verse": "Regis ad imperium pino suspensus ab alta"
            },
            {
                "verse": "Tristia Niliacae fecit spectacula plebi."
            },
            {
                "verse": "Sic pereat quicumque pios auferre labores"
            },
            {
                "verse": "Nititur et sacro vatum non parcit honori."
            },
            {
                "verse": "Cetera dicturum super his crudelis imago"
            },
            {
                "verse": "Terruit immanis monstri venientis ad auras"
            },
            {
                "verse": "Impete cum magno, fusis per terga colubris"
            },
            {
                "verse": "Circum equitant dominam furiae, manibusque flagella,"
            },
            {
                "verse": "Vincula, flammivomasque faces et sanguine tincta"
            },
            {
                "verse": "Tela ferunt, vehitur plaustro stridente supellex"
            },
            {
                "verse": "Martia, loricae, clypei, galeaeque micantes,"
            },
            {
                "verse": "Conorumque iubae, strepitusque auditur equorum"
            },
            {
                "verse": "Et procul hinnitu campus sonat omnis acuto."
            },
            {
                "verse": "Ira minax, odiique parens, Mavortis alumna"
            },
            {
                "verse": "Secum agit indomitum Stygia de sede furorem"
            },
            {
                "verse": "Stentorea qui voce tonat, qui gutture lato"
            },
            {
                "verse": "Fulminat et rauco resonans clamore fugacem"
            },
            {
                "verse": "Pantagiam superat, mugire tonitrua dicas."
            },
            {
                "verse": "Horrificaque fremens aeratas voce cohortes"
            },
            {
                "verse": "In rigidos enses, alternaque vulnera mittit."
            },
            {
                "verse": "Sanguinolenta gravi vibrans hastilia ferro"
            },
            {
                "verse": "Bella ciens, rixasque movens, hostemque lacessens,"
            },
            {
                "verse": "Labra, manusque tremit, scintillant lumina torvis"
            },
            {
                "verse": "Fulta superciliis, strepit et convitia iactans"
            },
            {
                "verse": "Bacchatur: si forte aliquo nequit obice poenas"
            },
            {
                "verse": "Sumere, vindictas in idonea tempora differt,"
            },
            {
                "verse": "Fitque odium, quod longa fovens incendia pectus"
            },
            {
                "verse": "Urit et accensis lambit praecordia flammis."
            },
            {
                "verse": "Nil pensi, nil mentis habet, cito mobilis, expers"
            },
            {
                "verse": "Consilii, volat in pugnam, retinacula rumpit."
            },
            {
                "verse": "Lege, modoque carens, rabido stimulata colore"
            },
            {
                "verse": "Non ignes, non arma timet, flammantia tantos"
            },
            {
                "verse": "Pectora concipiunt accensi sanguinis aestus."
            },
            {
                "verse": "Quo ferat immanis furor et gravis impetus irae,"
            },
            {
                "verse": "Fabula Thestiadae priscis monet eruta chartis."
            },
            {
                "verse": "Cum ferus Oenides aprum Calydonia rura"
            },
            {
                "verse": "Vastantem premeret procerum socialibus armis,"
            },
            {
                "verse": "Auxiliisque canum, spumanti concitus ira,"
            },
            {
                "verse": "Fulmineoque fremens Aetola per agmina dente"
            },
            {
                "verse": "Irrumpebat aper, non illum densa virorum"
            },
            {
                "verse": "Turma nec hinnitus celerum tremefecit equorum."
            },
            {
                "verse": "Strenuus arrectis hirsuto tergore setis"
            },
            {
                "verse": "Flammiferis oculis sylvas et retia rumpens,"
            },
            {
                "verse": "Qua furor urgebat rapido per spicula cursu"
            },
            {
                "verse": "Perque canum rictus, venabulaque ipsa ruebat."
            },
            {
                "verse": "Non secus haec rabies ardenti percita bile"
            },
            {
                "verse": "Luminibus coecis per aperta pericula fertur."
            },
            {
                "verse": "Felsineos toties cives in dira coegit"
            },
            {
                "verse": "Excidia et furiis trepidam involventibus urbem"
            },
            {
                "verse": "In ferrum ruere atque securibus ardua tecta"
            },
            {
                "verse": "Detrahere et patrios flammis violare penates"
            },
            {
                "verse": "Compulit, antiquosque patrum delere labores."
            },
            {
                "verse": "Sed postquam domitis scelerum cervicibus auctor"
            },
            {
                "verse": "Occidit et rutilos Serrae concordia dentes"
            },
            {
                "verse": "Signa tulit primis populus cum patribus alte"
            },
            {
                "verse": "Defixis urbana quies radicibus haesit"
            },
            {
                "verse": "Atque gradu semper mansit respublica firmo."
            },
            {
                "verse": "Haec eadem rabidum convulso pectore Syllam"
            },
            {
                "verse": "Ora cruentatum furibunda, animamque vomentem"
            },
            {
                "verse": "Sacrilegam celeri rapuit sub tartara fato."
            },
            {
                "verse": "Viscera natorum manibus lanianda paternis"
            },
            {
                "verse": "Praebuit Alcides, cum lusus imagine falsa"
            },
            {
                "verse": "Sanguine foedavit laeta, dulcique furentem"
            },
            {
                "verse": "Pace domum; fuit ira virum, quae lusit imago."
            },
            {
                "verse": "Ira draconigenas acies, Cadmique nepotes,"
            },
            {
                "verse": "Fraternasque manus alterna caede rubentes"
            },
            {
                "verse": "Implicuit longis bellorum ambagibus, ira"
            },
            {
                "verse": "Diruit excelsas urbes atque inclyta quondam"
            },
            {
                "verse": "Oppida, regalesque domos evertit abactis"
            },
            {
                "verse": "Civibus, aerias turres deiecit et arcus"
            },
            {
                "verse": "Clara triumphales veterum monumenta laborum."
            },
            {
                "verse": "His accensa focis Italos pulcherrima regna"
            },
            {
                "verse": "Et magni specimen mundi vexare coacta est"
            },
            {
                "verse": "Barbara saevities et inhumani fera vulgi"
            },
            {
                "verse": "Colluvies: Roma indicio est, Syllanaque Tuscis"
            },
            {
                "verse": "Urbs divisa vadis, necnon regina, caputque"
            },
            {
                "verse": "Etruscae quondam modo sola Bononia gentis,"
            },
            {
                "verse": "Et vetus aprico recubans in culmine Derton,"
            },
            {
                "verse": "Cuius adhuc extant vacuis vestigia campis,"
            },
            {
                "verse": "Semirutae moles lapidum, fractaeque columnae."
            },
            {
                "verse": "Vincula, singultus, lacrymas, suspiria, planctus,"
            },
            {
                "verse": "Pallorem, vigilesque metus, tormenta, crucesque,"
            },
            {
                "verse": "Verbera, pestifero rorantia tela veneno"
            },
            {
                "verse": "Protulit atque feris hominum crudelibus artus"
            },
            {
                "verse": "Obiectans, variis implevit cladibus orbem."
            },
            {
                "verse": "Hinc multa exilio gentes aliena sequutae"
            },
            {
                "verse": "Regna, suis orbae patriis, sic filia quondam"
            },
            {
                "verse": "Tiresiae, gemini Manto post dura Creontis"
            },
            {
                "verse": "Servitia in Venetis molita paludibus urbem"
            },
            {
                "verse": "Vixit et extructae sua nomina tradidit arci."
            },
            {
                "verse": "Laomedontiaden Teucrum Salamina petentem"
            },
            {
                "verse": "Expulit ira patris. Quid te Neiphylas Helle?"
            },
            {
                "verse": "Quid profugum memorem Phrixum, saevumque Athamanta?"
            },
            {
                "verse": "Atque novercales furias, odiumque, minasque?"
            },
            {
                "verse": "Adde Mycenaeum poenas et funera regem"
            },
            {
                "verse": "Matri intentantem, moestasque Agamemnonis aedes:"
            },
            {
                "verse": "Atque Sophocleo celebratos carmine planctus."
            },
            {
                "verse": "Adde Phryges geminos, Anthenora, fluctivagumque"
            },
            {
                "verse": "Aenaeam, ignotum decorantes moenibus orbem."
            },
            {
                "verse": "Hos, aliosque irae patriis a finibus actos"
            },
            {
                "verse": "Longa per exilia et casus misere sinistros."
            },
            {
                "verse": "Hac rabie succensa feram Priameia coniux"
            },
            {
                "verse": "Induit et duplici creverunt aggere dentes,"
            },
            {
                "verse": "Longaque sub geminis surgentia naribus ora,"
            },
            {
                "verse": "Succensi mansere oculi et truculenta minaci"
            },
            {
                "verse": "Fronte supercilia et latrans in pectore virus."
            },
            {
                "verse": "Quid memorem saevae furias, odiumque parentis"
            },
            {
                "verse": "Quae miseros nati flammis fatalibus artus"
            },
            {
                "verse": "Ulta necem fratrum et matrem se oblita cremavit?"
            },
            {
                "verse": "Vix ea finieram, cum formidabilis irae"
            },
            {
                "verse": "Castra sequens aderat Stygiis nova bellua signis"
            },
            {
                "verse": "Ingenti comitata manu, mendacia tectis"
            },
            {
                "verse": "Vultibus et trepidae dubia sub imagine fraudes,"
            },
            {
                "verse": "Ignotisque doli sub vestibus agmen agebant,"
            },
            {
                "verse": "In medio stipata gravi regina tumultu"
            },
            {
                "verse": "Tollebat nigra umbrosam fuligine frontem."
            },
            {
                "verse": "Auri sacra fames haec est, rerumque cupido"
            },
            {
                "verse": "Improba, divitias amor infinitus habendi."
            },
            {
                "verse": "Haec nummi sitis ardescens immensa vorago"
            },
            {
                "verse": "Tartareis emissa vadis, imitata rapaces"
            },
            {
                "verse": "Unguibus Harpyias, armataque grandibus ora"
            },
            {
                "verse": "Dentibus in gyrum quales, quantosque Elephanti"
            },
            {
                "verse": "Aethiopes, Indive ferunt, sinuatur in orbes,"
            },
            {
                "verse": "Et nodos, in se rediens coma densa figurat,"
            },
            {
                "verse": "Tempora nec velat, sed agit suspensa tumorem"
            },
            {
                "verse": "Undique surgentem, nudaque recedit ab aure."
            },
            {
                "verse": "Nec solum vigiles obeunt hirsuta rotundo"
            },
            {
                "verse": "Tempora circuitu, verum sub vertice cano"
            },
            {
                "verse": "In cervice micant oculi ceu florea serta."
            },
            {
                "verse": "Effigies veteri, vultusque simillimus Argo,"
            },
            {
                "verse": "Sed magis introrsum scrobibus subducta cavatis"
            },
            {
                "verse": "Lumina discedunt, setosaque prominet atri"
            },
            {
                "verse": "Silva supercilii, macies, squalorque per omne"
            },
            {
                "verse": "Corpus, iners dicas monstrum et vix ossibus haerens,"
            },
            {
                "verse": "Sed geminis, quoties opus est, ita nititur alis,"
            },
            {
                "verse": "Ut credas ferri Boream, Zephyrumve per auras,"
            },
            {
                "verse": "Praecipitemve Notum, lucri si nuntia fama"
            },
            {
                "verse": "Surgat et acceptus nares odor imbuat auri"
            },
            {
                "verse": "Elevat ingentes alas et lumine fixo"
            },
            {
                "verse": "Visa petens, quicquid falcatis unguibus aufert,"
            },
            {
                "verse": "Stulta suos numquam venturum servat in usus."
            },
            {
                "verse": "Sacra Deum, sanctas leges, praeclaraque gesta,"
            },
            {
                "verse": "Scriptores rerum egregios, celebresque poetas,"
            },
            {
                "verse": "Qui procerum laudes chartis et nomina mandant"
            },
            {
                "verse": "Et quidquid non auget opes aversa repellit."
            },
            {
                "verse": "Sola iuvant quae lucra ferunt, sint caetera quamquam"
            },
            {
                "verse": "Laudibus et pretio dignissima, caetera sordent,"
            },
            {
                "verse": "Sicut Hyperboreis rutilans in vallibus aurum"
            },
            {
                "verse": "Gryphes amant, avidique tenent, vigilesque tuentur,"
            },
            {
                "verse": "Unde nec utilitas operae, pretiumve laboris,"
            },
            {
                "verse": "Sed metus et clades oritur, sic pectus anhelum"
            },
            {
                "verse": "Pervigilis monstri, graviore cupidinis aestu"
            },
            {
                "verse": "Fervet, opes cumulans quas olim prodigus haeres"
            },
            {
                "verse": "Dissipet et pingues ferat in convivia mensas."
            },
            {
                "verse": "Palla sinu lato ex humeris decurrit in imos"
            },
            {
                "verse": "Lapsa pedes, manicae velant extrema capaces"
            },
            {
                "verse": "Brachia, quas ubi vult curvos demittit in ungues."
            },
            {
                "verse": "Utitur his quoties opus est, vel fingere mores,"
            },
            {
                "verse": "Vel gestu simulare fidem, vel fallere quenquam"
            },
            {
                "verse": "Seu furtum celare; manus levis, apta rapinae,"
            },
            {
                "verse": "Perfida mens, nullisque potens mansuescere dictis,"
            },
            {
                "verse": "Indignas, dignasque preces surda accipit aure,"
            },
            {
                "verse": "Ut proiecta bovis detracto grandia tergo"
            },
            {
                "verse": "Viscera percipiens oculis, vel nare sagaci"
            },
            {
                "verse": "Vultur edax, avido corvusque famelicus ore"
            },
            {
                "verse": "Convolat ad resoluta a gravi convivia tabe,"
            },
            {
                "verse": "Sic ad opes, aurumque cito sitis ista volatu"
            },
            {
                "verse": "Fertur et ad nudum spolians fragmenta, brevesque"
            },
            {
                "verse": "Reliquias studiosa legit, gremioque recondit."
            },
            {
                "verse": "Nec contenta bonis, Divum quae munere tellus"
            },
            {
                "verse": "Protulit, in partem scelerum vocat astra, Deosque,"
            },
            {
                "verse": "Exercetque preces, magicas et consulit aras,"
            },
            {
                "verse": "Infernosque vocans manes altaria circum"
            },
            {
                "verse": "Nocturnas adhibet vestes, tetroque vapore"
            },
            {
                "verse": "Orgia perlustrat, ducensque in pulvere circum"
            },
            {
                "verse": "Murmurat et variis distinguit signa figuris."
            },
            {
                "verse": "Extaque Tyrrheno risu scrutata requirit"
            },
            {
                "verse": "Thesauros, quae terra tegit liventia plumbi"
            },
            {
                "verse": "Pondera et argenti globulos viventis et aera"
            },
            {
                "verse": "Artifici mendax vertit medicamine in aurum."
            },
            {
                "verse": "Falsaque cum veris iungens, cum Doride Bacchum:"
            },
            {
                "verse": "Cum gemmis fragiles hyalos, cum Palladis imbre"
            },
            {
                "verse": "Miscet Aristaei succos et cerea mella."
            },
            {
                "verse": "Mentitisque novas, fuco errorem faciente,"
            },
            {
                "verse": "Confectis senio deludit mercibus, omne"
            },
            {
                "verse": "Turpiter emporium, lucrique libidine fervet,"
            },
            {
                "verse": "Et totos hac arte dies consumit et annos."
            },
            {
                "verse": "Utque dies tristi, sic nox abit anxia monstro,"
            },
            {
                "verse": "Nullaque pax vitio rodentibus intima curis"
            },
            {
                "verse": "Pectora, nulla quies, post turpia lucra diurnae"
            },
            {
                "verse": "Fraudis et exlegem quaestum, si lumina somnus"
            },
            {
                "verse": "Occupat et duro furatur membra labori:"
            },
            {
                "verse": "Pictus imaginibus, formisque fugacibus astat"
            },
            {
                "verse": "Morpheus et variis fingit nova vultibus ora,"
            },
            {
                "verse": "Vanaque sopitos ludunt insomnia sensus."
            },
            {
                "verse": "Nam rerum tenues umbras, simulacraque servans"
            },
            {
                "verse": "Lubricus assiduis ut fluxibus ambulat humor"
            },
            {
                "verse": "Et nunc summa petens reptat, nunc ima relapsus"
            },
            {
                "verse": "Antra cavernosi capitis rigat, itque, reditque"
            },
            {
                "verse": "Nunc iter obliquum sinuans, nunc tramite recto"
            },
            {
                "verse": "Fertur et ipse sibi redit obvius, aut agit arcum"
            },
            {
                "verse": "In dextram laevamve cadens, ut pellit et urget"
            },
            {
                "verse": "Fumus et ingressi cava spiramenta vapores:"
            },
            {
                "verse": "Sic rerum species variis concursibus, ut sors"
            },
            {
                "verse": "Obtulit, aut usus, vel vis incognita coeli,"
            },
            {
                "verse": "Spirituumve potens industria nocte silenti"
            },
            {
                "verse": "Diverso ostentant diversos ordine casus."
            },
            {
                "verse": "Ceu varias voces, diversaque nomina rerum"
            },
            {
                "verse": "(Si novus inversis surgat compagibus ordo)"
            },
            {
                "verse": "Difformes eadem faciant elementa figuras."
            },
            {
                "verse": "Haec duo Roma notis et amor componimus hisdem"
            },
            {
                "verse": "Tramite converso et retro redeunte meatu."
            },
            {
                "verse": "Quae simulacra magis vigilans exercet in unum"
            },
            {
                "verse": "Nocte revertuntur, verisque simillima formant."
            },
            {
                "verse": "Ostentantur opes cupido, quia tempore lucis"
            },
            {
                "verse": "Cogit opum species et iter, quod luce frequentant,"
            },
            {
                "verse": "In tenebris repetunt et noto calle recurrunt,"
            },
            {
                "verse": "Caecaque praeteritas imitantur somnia curas."
            },
            {
                "verse": "Quum tacitis ergo rediit nox humida pennis,"
            },
            {
                "verse": "Atque soporiferos niveis argentea bigis"
            },
            {
                "verse": "Luna vehit radios, somnus, per rura, per urbes"
            },
            {
                "verse": "Spargit lethaeo medicata papavera rore,"
            },
            {
                "verse": "Et vigiles abigit secreta incendia curas."
            },
            {
                "verse": "Pulsae abeunt celeres ad tristia limina Ditis,"
            },
            {
                "verse": "Atque leves haerent sub opacae frondibus ulmi."
            },
            {
                "verse": "Ulmus enim diffusa comas et brachia late"
            },
            {
                "verse": "Surgit ibi a validis radicibus, illius ergo"
            },
            {
                "verse": "Muta sub umbrosis habitant quae somnia ramis"
            },
            {
                "verse": "In thalamos hominum et tenebrosa cubilia ducunt:"
            },
            {
                "verse": "Dantque suos illis vultus, vocemque, habitumque,"
            },
            {
                "verse": "Illa per obscuros capitum delapsa meatus"
            },
            {
                "verse": "Ad vigilem subeunt animum, casusque figuris"
            },
            {
                "verse": "Mobilibus formant, sopitaque corda iacentum"
            },
            {
                "verse": "Sollicitant, nec vana minus quam vera fatigant,"
            },
            {
                "verse": "Interea circum vittas et anhela frequentes"
            },
            {
                "verse": "Ora volant curae, moxque ut sopor evolat, intrant,"
            },
            {
                "verse": "Mordacique secant iterum praecordia rostro."
            },
            {
                "verse": "Haec est quae Tityum volucris ferit ore cruento,"
            },
            {
                "verse": "Aeternae natum poenae, aeternoque dolori."
            },
            {
                "verse": "Monstrum igitur si quando quies blandita soporem"
            },
            {
                "verse": "Reddidit, aut auro insudat, sublatave furto"
            },
            {
                "verse": "Semina frugiferae Cereris, vel inania plangit"
            },
            {
                "verse": "Horrea, vel dura decussos grandine fructus,"
            },
            {
                "verse": "Effusamve fretis mercem, deprensave furta,"
            },
            {
                "verse": "Atque iterum tractat sub nocte negotia lucis"
            },
            {
                "verse": "Totaque sub curis it vita simillima morti."
            },
            {
                "verse": "Haec animum turpi maculans et corpora labe"
            },
            {
                "verse": "Quaerere coelesti pretium pro munere iussit,"
            },
            {
                "verse": "Vanaque composito mendacia fingere vultu,"
            },
            {
                "verse": "Quando gravem sacro morbum Naamanus in amne"
            },
            {
                "verse": "Abluit et puerum spoliis oneravit et auro."
            },
            {
                "verse": "Haec eadem scelerum genitrix, fraudumque magistra"
            },
            {
                "verse": "Reginam Libycis posuit quae in collibus urbem"
            },
            {
                "verse": "Aere, viro, patria spolians, peregrinaque circum"
            },
            {
                "verse": "Aequora, per rapidas Syrtes, per barbara pellens"
            },
            {
                "verse": "Regna diu profugam terris iactavit et unda."
            },
            {
                "verse": "Haec Priami natum, cui longa pepercerat ira"
            },
            {
                "verse": "Martis et a patria procul obsidione latentem"
            },
            {
                "verse": "Thraicio iuvenem innocuum mucrone peremit."
            },
            {
                "verse": "Ah scelus, ah dirum facinus, multoque piandum"
            },
            {
                "verse": "Sanguine primaevae imberbem sub flore iuventae,"
            },
            {
                "verse": "Ignarumque doli puerum, nil tale verentem"
            },
            {
                "verse": "Perfidus obtruncat, placidum rosei decus oris"
            },
            {
                "verse": "Et regale caput, simplex sine crimine pectus"
            },
            {
                "verse": "Et natas ad sceptra manus, veniamque precantes,"
            },
            {
                "verse": "Vulnerat immitis repetito saepius ictu."
            },
            {
                "verse": "Praetereo conscisa sui qui corpora nati"
            },
            {
                "verse": "Diis epulanda dedit, quique auro vendidit urbem,"
            },
            {
                "verse": "Quique suum superans hostem superatus ab auro"
            },
            {
                "verse": "Exanimum Phrygio versatum pulvere corpus"
            },
            {
                "verse": "Misit ad extremos ignes, patriumque sepulcrum"
            },
            {
                "verse": "Non prece, non lacrymis motus, non voce paterna,"
            },
            {
                "verse": "Nec misero casu queruli senis, immemor omnis"
            },
            {
                "verse": "Iustitiae, solo placatus munere, tandem"
            },
            {
                "verse": "Hectora restituit Priamo, sua pignora patri,"
            },
            {
                "verse": "Quique per undosum dulces ne perderet aequor"
            },
            {
                "verse": "Divitias retro conversa nave per undas"
            },
            {
                "verse": "Ad patriam et saevos rediit non inscius hostes."
            },
            {
                "verse": "Quique Deum manibus rapiens pendentia dona"
            },
            {
                "verse": "Sacrilegus Superum vanos irrisit honores:"
            },
            {
                "verse": "Et qui surripiens auri duo milia pondo"
            },
            {
                "verse": "Et lateres fulvos, fucata subintulit aera,"
            },
            {
                "verse": "Ut genus effrenum Nasamon qui versus in austros"
            },
            {
                "verse": "Incolit Isiaco contermina rura Canopo,"
            },
            {
                "verse": "Naufragiis victum quaerens gaudere procellis,"
            },
            {
                "verse": "Turbinibusque solet, fusasque per aequora merces"
            },
            {
                "verse": "Colligit et nautas ad Punica littora pulsos"
            },
            {
                "verse": "Auxilium simulans violat. Sic improbus auri"
            },
            {
                "verse": "Raptor in adversis quemquam si viderit angi"
            },
            {
                "verse": "Casibus exultat, fictoque astutior ore"
            },
            {
                "verse": "Dum promittit opem spoliat, praedamque reportans"
            },
            {
                "verse": "Celat et exuvias occulto congerit antro."
            },
            {
                "verse": "Haec quoque venalem (tanti quis crederet Orcum?)"
            },
            {
                "verse": "Esse Deum fecit, semen coeleste piando"
            },
            {
                "verse": "Progenitum sceleri, divinae mentis alumnum,"
            },
            {
                "verse": "Virgineoque alitum gremio, crimenque volentem"
            },
            {
                "verse": "Solvere et antiquo contractam fomite labem,"
            },
            {
                "verse": "Dira fames auri culpae regina, parensque"
            },
            {
                "verse": "Perdidit, indigno signatum verbere corpus."
            },
            {
                "verse": "Confixum caput et duplici manantia rore"
            },
            {
                "verse": "Pectora, pallentesque genas, frontemque cadentem"
            },
            {
                "verse": "Ingratae moriens plebi monstrabat ab alta"
            },
            {
                "verse": "Arbore, purpureum terra absorbente cruorem."
            },
            {
                "verse": "Haec opera, hi fructus, haec gaudia mentis avarae."
            },
            {
                "verse": "Hic memor antiqui sceleris dum tristia flerem"
            },
            {
                "verse": "Funera virgineae prolis, largoque maderent"
            },
            {
                "verse": "Imbre genae, vidi ex alto telluris hiatu"
            },
            {
                "verse": "Deformem prodire chorum: sartagine lata"
            },
            {
                "verse": "Signifer armatus vestigia lentus agebat,"
            },
            {
                "verse": "Quem confusa cohors cultris, armisque popinae"
            },
            {
                "verse": "Pressa sequebatur, patinas, unctosque lebetes,"
            },
            {
                "verse": "Visceraque oblongis verubus confossa gerebat."
            },
            {
                "verse": "His comes in bellum turmis veniebat inerti"
            },
            {
                "verse": "Turba canum gressu, quorum cutis aspera multam"
            },
            {
                "verse": "Fluxerat in scabiem, sanieque fluentia linguis"
            },
            {
                "verse": "Ulcera lingebant et crebro ardentia morsu"
            },
            {
                "verse": "Scalpebant terga, et scabras prurigine clunes."
            },
            {
                "verse": "Hoc quoque Cerbereis monstrum de faucibus exit"
            },
            {
                "verse": "Ridiculum: nam pingue caput, frons prominet alta,"
            },
            {
                "verse": "Labra, genas oculosque tumens, sub gutture lato"
            },
            {
                "verse": "Surgit et inflatum tollit cutis uvida pectus."
            },
            {
                "verse": "Trita, brevis, maculata mero et pinguedine vestis"
            },
            {
                "verse": "Vix renes, clunemque tegit, ventremque profusum."
            },
            {
                "verse": "Raraque collisis aegre vestigia mutat"
            },
            {
                "verse": "Poplitibus, curvis putruere sub unguibus escae."
            },
            {
                "verse": "Ad lumbos, ad utrumque latus lacrymantia circum"
            },
            {
                "verse": "Tuceta et guttis suspensa fluentibus haerent"
            },
            {
                "verse": "Sumina, lapsus adeps iter et vestigia signat."
            },
            {
                "verse": "Oenophoro laeva armata est, abdomine dextra,"
            },
            {
                "verse": "Ante cibos quam pressa gravi sub fasce priores"
            },
            {
                "verse": "Concoxit natura, novas superingerit offas,"
            },
            {
                "verse": "Impatiens famis, escarum infinita vorago."
            },
            {
                "verse": "Pocula prensa manu sitis implacabilis haurit:"
            },
            {
                "verse": "Et crebro exhilarat Bacchus convivia potu."
            },
            {
                "verse": "Garrula, lenta, salax, petulans, improvida, turpis,"
            },
            {
                "verse": "Immemor, indocilis, levis, ebria, dedita somno,"
            },
            {
                "verse": "Semper olet, naresque gravi contristat odore."
            },
            {
                "verse": "Talis erat multo spumans Silenus Iaccho"
            },
            {
                "verse": "Quum capitis nutu in collum curvatus aselli"
            },
            {
                "verse": "Cervicem super atque iubas stillante saliva,"
            },
            {
                "verse": "Risus erat Faunis, Nymphisque colentibus agros."
            },
            {
                "verse": "Concava non tantum maris absorbere Charybdis"
            },
            {
                "verse": "Dicitur a Calabris quae dividit arva Pelori,"
            },
            {
                "verse": "Quantum haec ingluvies vini demergit in alvum,"
            },
            {
                "verse": "Hirsutam setis alvum, densaque comantem"
            },
            {
                "verse": "Pube, per humentes it grex teterrimus umbras"
            },
            {
                "verse": "Grex olim Syllae infestus, vatique Tragoedo,"
            },
            {
                "verse": "Et pingui sudore cutem depascitur udam."
            },
            {
                "verse": "Blandior ingressu primo Semeleia proles"
            },
            {
                "verse": "Incalet atque vias fumos exhalat in omnes,"
            },
            {
                "verse": "Concluditque aditus, per quos a pectoris antro"
            },
            {
                "verse": "Spiritus ascendit curvas in verticis aedes:"
            },
            {
                "verse": "Nam nebulae fervente mero per guttura pingues"
            },
            {
                "verse": "Attoniti capitis summam volvuntur in arcem,"
            },
            {
                "verse": "Pugnaque fit; validis alti mens incola tecti"
            },
            {
                "verse": "Defensura suum limen succingitur armis."
            },
            {
                "verse": "Sed conata diu bacchantem extinguere fumum"
            },
            {
                "verse": "Victa fugit, victor subiens penetralia Bacchus"
            },
            {
                "verse": "Cui comes it Sopor et torto Dementia gressu"
            },
            {
                "verse": "Per cerebri, humentesque sinus, animaeque sacellum"
            },
            {
                "verse": "Lethaeo spargens haustos de flumine rores,"
            },
            {
                "verse": "Inducit somnos hebetes et Morphea doctum"
            },
            {
                "verse": "Fallere imaginibus, nocturnaque fingere monstra,"
            },
            {
                "verse": "Pondere pressa Dei connivent lumina crebris"
            },
            {
                "verse": "Nutibus et placidae nequeunt obsistere nocti."
            },
            {
                "verse": "Lingua loquax prius et nullis obnoxia vinclis"
            },
            {
                "verse": "Iam delusa labat, verba imbecillia presso"
            },
            {
                "verse": "Fine cadunt, blaeso sonus evanescit ab ore,"
            },
            {
                "verse": "Labentemque pluit per mentum barba salivam,"
            },
            {
                "verse": "Qualis in umbroso Protheus mutabilis antro"
            },
            {
                "verse": "Pressus Aristaeo iacuit qua Carpathus inter"
            },
            {
                "verse": "Niligenas, claramque Rhodon caput extulit undis,"
            },
            {
                "verse": "Qualis in occidua pugnax Anteus arena"
            },
            {
                "verse": "Et ferus Aemonie victore sub Hercule taurus"
            },
            {
                "verse": "Fusus humi cubuit. Qualis Minois in aede"
            },
            {
                "verse": "Semivir eructans spumantem sanguine praedam"
            },
            {
                "verse": "Cecropio, qualisque cavo sub carcere plena"
            },
            {
                "verse": "Cerberus ingenti diffundit viscera campo:"
            },
            {
                "verse": "Talis in immundo vinosum belua corpus"
            },
            {
                "verse": "Pulvere distendit, tumidam sic explicat alvum,"
            },
            {
                "verse": "Aegraque turbato sic deiicit ordine membra."
            },
            {
                "verse": "Nunc ventosa tument, nunc contrahit ilia flatus,"
            },
            {
                "verse": "Alternisque sonat vocis via murmure rauco,"
            },
            {
                "verse": "Pectus et ora lavat tepido fumantia rore"
            },
            {
                "verse": "Sudor et undantes currunt per tempora rivi."
            },
            {
                "verse": "Somniaque occurrunt, pingues sunt somnia mensae,"
            },
            {
                "verse": "Atque coronati fuso crateres Iaccho"
            },
            {
                "verse": "Ad celeres nunc labra bibunt, nunc humida muscae,"
            },
            {
                "verse": "Lumina nunc bifido rimantur tempora rostro."
            },
            {
                "verse": "Dum loquor et turpis moror ad spectacula monstri,"
            },
            {
                "verse": "Ecce novae gentis resonans fragor impulit aures,"
            },
            {
                "verse": "Et tellus nova castra vomens ingentia fudit"
            },
            {
                "verse": "Agmina, quae campis immissa patentibus omnes"
            },
            {
                "verse": "Complevere vias et culta novalia, nec iam"
            },
            {
                "verse": "Rus capit has acies et non numerabile vulgus"
            },
            {
                "verse": "Vicinas intrare urbes, incendere templa"
            },
            {
                "verse": "Visa cohors et ferre novas in moenia flammas."
            },
            {
                "verse": "Signa sequebantur moerentes ordine turmae"
            },
            {
                "verse": "Composito, signa arcus erant, fax, tela, pharetrae,"
            },
            {
                "verse": "Et quanquam haec essent hostilia castra, genusque"
            },
            {
                "verse": "Pestiferum, ridere tamen, facilesque choreas"
            },
            {
                "verse": "Ducere permixtis laeta ad convivia turbis"
            },
            {
                "verse": "Suadebant, fierique leves cum carmine ludos."
            },
            {
                "verse": "Dux erat his formosa Venus, suspensa Cupido"
            },
            {
                "verse": "Filius hastili longo vexilla ferebat:"
            },
            {
                "verse": "In gremio matris, mollique in veste volutus"
            },
            {
                "verse": "Insidias Iocus et varias excogitat artes."
            },
            {
                "verse": "Haec fera Cocyti de tristibus enatat undis"
            },
            {
                "verse": "Ore nitens, animo maculata, simillima sorbo,"
            },
            {
                "verse": "Quod nitido tristes claudens in cortice succos"
            },
            {
                "verse": "Decipit ignaros, morsuque venenat amaro."
            },
            {
                "verse": "Illecebris et fraude potens, astuque, dolisque"
            },
            {
                "verse": "Dimicat et vultu pacem praetendit amico."
            },
            {
                "verse": "Hanc contra certare cave, contendere vinci est,"
            },
            {
                "verse": "Vincere terga dare et retro vestigia ferre."
            },
            {
                "verse": "Fulget in egregio decor insuperabilis ore,"
            },
            {
                "verse": "Ornatuque iuvat formam, ligat auricolorem"
            },
            {
                "verse": "Lutea vitta comam, molles quae fusa per armos"
            },
            {
                "verse": "Leniter inflexos sensim finitur in orbes,"
            },
            {
                "verse": "Candida frons, lateque patens ad tempora currit."
            },
            {
                "verse": "Clara superciliis velantur lumina nigris."
            },
            {
                "verse": "Picta genas, pressi sub honestis naribus oris"
            },
            {
                "verse": "Purpureos coeunt imitantia labra colores,"
            },
            {
                "verse": "Aurea procero, teretique monilia collo"
            },
            {
                "verse": "Pyrgotelis coelata manu formatus in illis"
            },
            {
                "verse": "Qualis erat vivens pastor formosus Adonis,"
            },
            {
                "verse": "Pendet et intextis viridi curvamine ramis."
            },
            {
                "verse": "Myrtus opus cingit, geminaeque in fronde columbae"
            },
            {
                "verse": "Mutua porrecto collibant oscula rostro."
            },
            {
                "verse": "Cum graditur tenui summum bulla aurea pectus"
            },
            {
                "verse": "Verberat applausu, perstringit eburnea vestem"
            },
            {
                "verse": "Fibula coccineam, textoque subalbicat auro"
            },
            {
                "verse": "Corpus et exili fila inter serica veste"
            },
            {
                "verse": "Lacteus apparet mixtus cum sanguine candor."
            },
            {
                "verse": "Qualis odoratis Paesti quae nascitur hortis"
            },
            {
                "verse": "Est rosa confusis rutilante coloribus albo,"
            },
            {
                "verse": "Rara sinum chlamys et visu penetrabilis ambit,"
            },
            {
                "verse": "Albaque sub tenui cutis interlucet amictu."
            },
            {
                "verse": "In geminos orbes glomerata utrinque tumescunt"
            },
            {
                "verse": "Pectora, zona sinus cohibet baccata fluentes:"
            },
            {
                "verse": "Gemma humeros non una tegit, digitosque micantes,"
            },
            {
                "verse": "Hoc habitu ad ripas Phrygii Simoentis amatum"
            },
            {
                "verse": "Ibat ad Anchisen: Marti velamine in isto"
            },
            {
                "verse": "Est congressa, cavo dum vir sudaret in antro"
            },
            {
                "verse": "Mole sub Aethnea, qua fortibus aera lacertis"
            },
            {
                "verse": "Volvit in ardenti durus fornace Pyragmon:"
            },
            {
                "verse": "Qualis erat Tyrios ludens Europa per agros"
            },
            {
                "verse": "Sive per Hybleas errans Proserpina valles,"
            },
            {
                "verse": "Cum Cyane in liquidum fluxit mutata liquorem;"
            },
            {
                "verse": "Qualis in ornatu Libyco Sidonia mater"
            },
            {
                "verse": "Comptior et festis solemni more diebus"
            },
            {
                "verse": "Cum nuribus Phrygiis multo spectabilis auro"
            },
            {
                "verse": "Tyndaris ad divae veniens Tritonidis arcem,"
            },
            {
                "verse": "Seu quales ineunt regum convivia nuptae"
            },
            {
                "verse": "Buxea cum laetos modulatur tibia cantus:"
            },
            {
                "verse": "Tale super picto per rura, per oppida curru"
            },
            {
                "verse": "Progrediens monstrum nunc hos, nunc vulnerat illos"
            },
            {
                "verse": "Luminibus motis apte, gestuque venusto."
            },
            {
                "verse": "Obvia diffusos crines, vestemque decoris"
            },
            {
                "verse": "Motibus impellens divinum spargit odorem"
            },
            {
                "verse": "Aura, sonat tenui ludens vaga bractea vento."
            },
            {
                "verse": "Ore pudicitiam simulat, castumque ruborem,"
            },
            {
                "verse": "Nam magis innocuo si sit coniuncta pudori,"
            },
            {
                "verse": "Forma movet, condita gravi comitate venustas"
            },
            {
                "verse": "Accendit rapidos furiis afflantibus ignes."
            },
            {
                "verse": "Haec sunt illa quibus Veneris puer arma superbit,"
            },
            {
                "verse": "Et quibus imperium terris quaesivit et alto."
            },
            {
                "verse": "Hinc hominum surgit crucians insania mentes,"
            },
            {
                "verse": "Quae dulces abigit somnos, quae pallida reddit"
            },
            {
                "verse": "Ora, parit gemitus, in amaros lumina fletus"
            },
            {
                "verse": "Solvit et in totum suspiria seminat orbem."
            },
            {
                "verse": "Mira huius natura ferae, non ense, nec hasta"
            },
            {
                "verse": "Vincitur, inter equos, thoraces inter ahenos,"
            },
            {
                "verse": "Per galeas, conosque truces incedit inermis."
            },
            {
                "verse": "Nuda manus, sine thoracis, sine cassidis usu"
            },
            {
                "verse": "Concita in hostilem victrix agit esseda turbam,"
            },
            {
                "verse": "Praeteriensque hominum castra imbecillia ridet."
            },
            {
                "verse": "Martia fert Macedo teretes in bella sarissas,"
            },
            {
                "verse": "At Scythicae longis utuntur Amazones hastis."
            },
            {
                "verse": "Romulidae certant pilis, celeresque catheias"
            },
            {
                "verse": "Barbarus adversos Gallus iaculatur in hostes,"
            },
            {
                "verse": "Parthus equo versis pugnat fugiente sagittis."
            },
            {
                "verse": "Sunt varii mores, usus non omnibus idem"
            },
            {
                "verse": "Militiae, non omne unis genus utitur armis,"
            },
            {
                "verse": "Sunt isti sua tela ioci, risusque modestis"
            },
            {
                "verse": "Nutibus et pulchro ridentia lumina vultu."
            },
            {
                "verse": "Dura quibus penetrat compagibus aera solutis,"
            },
            {
                "verse": "Scutaque multiplici chalybis circumdata veste."
            },
            {
                "verse": "Scit Paris, Aeneasque pius, scit durus Achilles,"
            },
            {
                "verse": "Alcidesque Iovis proles, scit Iuppiter ipse"
            },
            {
                "verse": "Saepe ferae insidiis factus fera, cygnus et aurum:"
            },
            {
                "verse": "Scit crudelis idem Theseus, victorque Medusae,"
            },
            {
                "verse": "Cuius adhuc retinent illustrem sidera praedam."
            },
            {
                "verse": "Hoc regina modo Babylonia, Pasiphaeque:"
            },
            {
                "verse": "Sic Bacchi delusa parens, sic et Phaethontis"
            },
            {
                "verse": "Victa Cupidineo mater, quae languit igne,"
            },
            {
                "verse": "Venatrixque soror Phoebi, scit Lamia rupes."
            },
            {
                "verse": "Haec fera adulterium parit, incestusque nefandos,"
            },
            {
                "verse": "Stupraque et igne scelus dignum, quo barbara quondam"
            },
            {
                "verse": "Abstulit immixtis sulphur quinquurbia flammis."
            },
            {
                "verse": "Nunc lacus est, ubi tunc homines errare solebant,"
            },
            {
                "verse": "Et qua Pentapolis regio fuit, aequora lentus"
            },
            {
                "verse": "Pigra liquor vestit, qui mortua corpora sorbet,"
            },
            {
                "verse": "Viva gerit tergo sceleris monumenta vetusti."
            },
            {
                "verse": "Hanc Venerem dixere patres, quam spumeus humor"
            },
            {
                "verse": "Progenuit, lenique salo delata propinquum"
            },
            {
                "verse": "Littus ut applicuit, placido per pectora lapsu"
            },
            {
                "verse": "Se insinuans delubra bibi quaesivit et aras."
            },
            {
                "verse": "Flamma latens venis Venus est, furor ossibus haerens."
            },
            {
                "verse": "Hinc Iocus, hinc frater satus est, qui tela, facemque"
            },
            {
                "verse": "Gestat et auratis sine lumine militat alis,"
            },
            {
                "verse": "Omnibus has natura potens et provida curas"
            },
            {
                "verse": "Addidit, hos stimulos atque hunc animantibus ignem."
            },
            {
                "verse": "Quod praestat magis ossa calet, Venus acrior urget:"
            },
            {
                "verse": "Nam meliora magis prohibens natura perire"
            },
            {
                "verse": "Ad genus augendum flammis gravioribus instat."
            },
            {
                "verse": "Ast hominem (cui plus divini luminis auctor"
            },
            {
                "verse": "Tradidit et flecti voluit rationis habenis)"
            },
            {
                "verse": "Legibus hunc certis iussit cohibere furorem,"
            },
            {
                "verse": "Imposuitque modum Veneri, ne pluribus una"
            },
            {
                "verse": "Nubat, ut unius coniux sit coniugis unus."
            },
            {
                "verse": "Hinc proles, hinc sancta fides et honesta feracis"
            },
            {
                "verse": "Copula connubii, legis mysteria nostrae."
            },
            {
                "verse": "Sed Venus hos mores, naturaeque addita frena"
            },
            {
                "verse": "Non patitur, nulloque potest mansuescere vinclo,"
            },
            {
                "verse": "Ac velut unda fluens pronus quam colligit amnis,"
            },
            {
                "verse": "Si solitos misso tardaveris obice cursus,"
            },
            {
                "verse": "Murmurat et claustris furit indignata teneri,"
            },
            {
                "verse": "Perlustransque aditum tumet et spumantia terga"
            },
            {
                "verse": "Elevat et molem fluxus quae intercipit urgens"
            },
            {
                "verse": "Pondere crescenti semper convellere tentat"
            },
            {
                "verse": "Et tandem everso celerem trahit aggere cursum"
            },
            {
                "verse": "Assuetum per iter, notisque dat oscula ripis."
            },
            {
                "verse": "Sic Venus iniectis crescente libidine vinclis"
            },
            {
                "verse": "Vento inflata calet, pedibusque repagula vincens"
            },
            {
                "verse": "Libera perniciem facto rapit agmine gressum."
            },
            {
                "verse": "Ite procul iuvenes, simplex et credula turba,"
            },
            {
                "verse": "Praeda eritis, dabitis poenas, haec belua Thysben,"
            },
            {
                "verse": "Haec Cinyrae natam rapuit, Scyllamque paterno"
            },
            {
                "verse": "Crine ream, Proeti sobolem, Lotidesque puellas."
            },
            {
                "verse": "Ite viri procul, ite nurus, haec belua tinxit"
            },
            {
                "verse": "Caede maritales thalamos et sanguine Lemnon;"
            },
            {
                "verse": "Haec iras, haec bella parit, circumspice campis"
            },
            {
                "verse": "Quae Stigiis errant umbras, pallere videbis"
            },
            {
                "verse": "Tristitiaque premi et rubrum sudantia rorem"
            },
            {
                "verse": "Tela coronari myrto et nunc ire per umbras,"
            },
            {
                "verse": "Pallentes umbras nemorum, coenosaque lustra"
            },
            {
                "verse": "Et nunc aere graves vestigia ferre per hastas,"
            },
            {
                "verse": "Nunc per equos, has dura Venus certare coegit,"
            },
            {
                "verse": "Pulvereque aspergi et gravibus sudare sub armis,"
            },
            {
                "verse": "Atque pati geminum duplici sub Marte furorem."
            },
            {
                "verse": "Dicta sub exiguo claudantur ut omnia versu,"
            },
            {
                "verse": "Divitias, animum, corpus, necat, inficit, aufert."
            },
            {
                "verse": "Talibus exultans armis et milite tanto"
            },
            {
                "verse": "Multa catenatis heroum millia secum"
            },
            {
                "verse": "Ducebat manibus, nitidosque per omnia flores"
            },
            {
                "verse": "Compita iactabat, violas, hyacinthon et alba"
            },
            {
                "verse": "Lilia, purpureasque rosas, amaranthon, anethi"
            },
            {
                "verse": "Gramen odoriferum, casias et cynnama, nardi"
            },
            {
                "verse": "Semina et Assyriae dederant quae balsama sylvae,"
            },
            {
                "verse": "Narcissum, croceasque comas rutilantia fila."
            },
            {
                "verse": "Sed passim infestae iactis de floribus herbae"
            },
            {
                "verse": "Surgebant, quas gignit ager Sardous amaris"
            },
            {
                "verse": "Frondibus et taxus, tristique absynthia succo."
            },
            {
                "verse": "Mordentis genus urticae, curvisque rubeta"
            },
            {
                "verse": "Dentibus et tribuli, titimallus, inane cicutae"
            },
            {
                "verse": "Germen et erectae tollunt quae hastilia sentes,"
            },
            {
                "verse": "Omnigenique seges subit importuna veneni."
            },
            {
                "verse": "Dumque oculis abiens agmen sequor, ultima pigris"
            },
            {
                "verse": "Passibus umbroso gens ascendebat ab Orco,"
            },
            {
                "verse": "Gens obscura, carens titulis, ingloria, laudum"
            },
            {
                "verse": "Indiga, vulgus inops, proles ignara laborum,"
            },
            {
                "verse": "Segnis, iners. Timida pictum testudine velum"
            },
            {
                "verse": "Ante ferens ibat Torpor: sine nomine longa"
            },
            {
                "verse": "Turba sequebatur pompa, dux ultima castra"
            },
            {
                "verse": "Nixus equo tenui, vultum deformis agebat."
            },
            {
                "verse": "Haec est curarum genitrix, exercita nullis"
            },
            {
                "verse": "Artibus, officii nullo laudabilis usu,"
            },
            {
                "verse": "Segnities, inter socias nutrita Megerae,"
            },
            {
                "verse": "Doctaque languores animi, luctusque magistra."
            },
            {
                "verse": "Sola sedens, oculosque solo defixa malignum"
            },
            {
                "verse": "Crispa supercilium, pallens, impexa capillos,"
            },
            {
                "verse": "Phthiriasim patiens scalpit caput unguibus uncis,"
            },
            {
                "verse": "Os immunda, manus illota, cadente saliva"
            },
            {
                "verse": "Barba madet, pluit imbriferis de naribus humor."
            },
            {
                "verse": "Debilis et longo pendens in pectora dorso"
            },
            {
                "verse": "Fauce tumet, levat angusto sub pectore ventrem"
            },
            {
                "verse": "Utris ad exemplum, morbique intercutis instar."
            },
            {
                "verse": "Crus exile, genu surgens, pes pinguis et amplus"
            },
            {
                "verse": "Tardat iter, gravibusque dolet iunctura podagris."
            },
            {
                "verse": "Haec fera servilis sanctae fastidia vitae"
            },
            {
                "verse": "Ingerit et tardos ad clara negotia sensus"
            },
            {
                "verse": "Somnifero languore premit, frigentia corda"
            },
            {
                "verse": "Involvit gelido densae velamine nubis."
            },
            {
                "verse": "Nil nisi terrenis haustum de faecibus unquam"
            },
            {
                "verse": "Cogitat, annales veterum, dubiamque futuri"
            },
            {
                "verse": "Temporis ignorat sortem; non ulla latentes"
            },
            {
                "verse": "Cernere naturas rerum, causasque tueri"
            },
            {
                "verse": "Cura subit, subiecta oculis vix aspicit, aegre"
            },
            {
                "verse": "Palpebras levat haerentes, humore tenaci"
            },
            {
                "verse": "Lumen hebet, surdent aures, vox languida, sermo"
            },
            {
                "verse": "Barbarus, obscuro verba interclusa palato."
            },
            {
                "verse": "Seminat infelix lolium, frigensque papaver,"
            },
            {
                "verse": "Lethaeisque rigat steriles humoribus hortos."
            },
            {
                "verse": "Plumbea liventi gestat connexa metallo"
            },
            {
                "verse": "Vincula, captivos hominum quibus alliget artus."
            },
            {
                "verse": "Saturnus pater est isti, nox humida mater."
            },
            {
                "verse": "Hanc genuit, magnos Iovis ut compesceret ausus,"
            },
            {
                "verse": "Itala cretaeis petiit cum littora rostris."
            },
            {
                "verse": "Penula trita, fluens humeris, a pectore aperta,"
            },
            {
                "verse": "Sordida, neglecto cultu, demissior ante,"
            },
            {
                "verse": "A tergo brevior, textu laxata soluto"
            },
            {
                "verse": "Fila oras circumpendent, rosere cothurnos,"
            },
            {
                "verse": "Articulosque pedum mures et olentia nigris"
            },
            {
                "verse": "Sordibus immundae sulcant calcanea rimae."
            },
            {
                "verse": "Ipsa sibi gravis est: turpi deiecta quiete"
            },
            {
                "verse": "Moeret et ignorat causam moeroris et ortum."
            },
            {
                "verse": "Ebria lethargo semper, tristique veterno"
            },
            {
                "verse": "Virtutum formidat iter, monstratque labores,"
            },
            {
                "verse": "Difficilesque vias et re maiora videri"
            },
            {
                "verse": "Cuncta facit, ceu si vitreo sub gurgite virga"
            },
            {
                "verse": "Mersa sit aerio, quia corpore densior unda est,"
            },
            {
                "verse": "Ingentem sparsa mentitur imagine formam."
            },
            {
                "verse": "Sic hominum falso deludit Acedia vultu"
            },
            {
                "verse": "Spem minuens, animosque premens, operumque futura"
            },
            {
                "verse": "Praemia deridens, contemnit fulmen et ignes"
            },
            {
                "verse": "Tartareos, frustraque docet Phlegethonta timeri."
            },
            {
                "verse": "Aeacon et Minoa negat, nullum Rhadamantho"
            },
            {
                "verse": "Iudicium tribuit, foedaeque libidinis usum,"
            },
            {
                "verse": "Et Veneris concedit opus, convivia, ventris"
            },
            {
                "verse": "Ingluviem laudat, sic lentus pectora torpor"
            },
            {
                "verse": "Occupat et pigras ita vincit inertia mentes."
            },
            {
                "verse": "Instructis laute mensis, si copia detur,"
            },
            {
                "verse": "Indulget, quaesita vorat, sed quaerere nescit,"
            },
            {
                "verse": "Inde graves curae, longaevaque taedia surgunt."
            },
            {
                "verse": "Sic nocet hoc monstrum et iustis conatibus obstans,"
            },
            {
                "verse": "Suadet ab obscoenis quaeri solatia rebus."
            },
            {
                "verse": "Hoc inhonoratum scelus, ignavumque sequuntur"
            },
            {
                "verse": "Ignotae, tristesque animae, quas nulla futuri"
            },
            {
                "verse": "Cura, nec aeternae stimulavit gloria famae."
            },
            {
                "verse": "Si tamen hoc quaedam retinent ex ordine nomen"
            },
            {
                "verse": "Non sua, sed virtus illos laudata priorum"
            },
            {
                "verse": "Vel genus excelsae gentis, vel regia virga"
            },
            {
                "verse": "Imbelli gestata manu, vel nobile crimen"
            },
            {
                "verse": "Egregiumve scelus sciri sine laudis honore"
            },
            {
                "verse": "Cogit et invitas hominum transmittit ad aures."
            },
            {
                "verse": "Istorum turpi ex numero et de plebe nefanda"
            },
            {
                "verse": "Unus erat modico dominum qui vendidit aere,"
            },
            {
                "verse": "Unus et ostriferam Sesto qui iunxit Abydum"
            },
            {
                "verse": "Pontibus et magnum falsis Athon abluit undis."
            },
            {
                "verse": "Mox ubi convulsas audivit in aequore puppes,"
            },
            {
                "verse": "Et pontem aequoreis confractum viribus, amens,"
            },
            {
                "verse": "Qua Phryxi germana iacet rate fugit inermi."
            },
            {
                "verse": "Talis et Aeneadum Phrygio de sanguine Caesar"
            },
            {
                "verse": "Ultimus, Ausoniae labes et dedecus aulae."
            },
            {
                "verse": "Talis ab Assyrio veniens longo ordine Belo"
            },
            {
                "verse": "Sardanapalus iners, qui non Chironis in antro,"
            },
            {
                "verse": "Nutritus, non inter equos erat, inter et enses,"
            },
            {
                "verse": "Sed calathos circum, saturataque vellere rore"
            },
            {
                "verse": "Muricis et tenues lanas, quas Sericus altis"
            },
            {
                "verse": "Pectit ab arboribus, violasque imitantia pensa,"
            },
            {
                "verse": "Purpureosque croci vultus, hyalique colores,"
            },
            {
                "verse": "Crinitosque colos, solium regale tueri"
            },
            {
                "verse": "Nescius, ut regni invasor iurata coegit"
            },
            {
                "verse": "Auxilia et celeri maturans arma paratu"
            },
            {
                "verse": "Attonitam cinxit subitis legionibus urbem,"
            },
            {
                "verse": "Stamina deposuit tandem et de plebe fugaci"
            },
            {
                "verse": "Componens raras acies, cum milite pigro"
            },
            {
                "verse": "Exiit in pugnam, molles talaribus armos"
            },
            {
                "verse": "Assuetum tunicis, clypei gravis aereus umbo"
            },
            {
                "verse": "Pressit, ut horribilis pugnae cava buccina signum"
            },
            {
                "verse": "Edidit, ut rigidum campos ingressa patentes"
            },
            {
                "verse": "Terrifico cantu cecinit vox bellica Martem,"
            },
            {
                "verse": "Et levis insonuit crebris hinnitibus aura,"
            },
            {
                "verse": "Obriguit, stupuere oculi, liquere trementes"
            },
            {
                "verse": "Lora manus, clypeusque cadens (res digna triumpho)"
            },
            {
                "verse": "Formicam oppressit veteris de sanguine natam"
            },
            {
                "verse": "Myrmiones, quae Myrmidonum genus acre virorum"
            },
            {
                "verse": "Edidit, excussum est rostri de forpice granum"
            },
            {
                "verse": "Et tristem moriens liquit sub pulvere vitam."
            },
            {
                "verse": "Non poterat tanta armorum dux mole sepultus"
            },
            {
                "verse": "Et tanto sine caede pedem subducere bello?"
            },
            {
                "verse": "Talis in ignavo regnabat pectore virtus,"
            },
            {
                "verse": "Post clarum facinus fugit, solitumque cubile"
            },
            {
                "verse": "Depositis repetens armis se misit in ignes,"
            },
            {
                "verse": "Foemineos semper mores imitatus et artes:"
            },
            {
                "verse": "Hoc animi fortis moriens opus edidit unum."
            }
        ]
    ]
}