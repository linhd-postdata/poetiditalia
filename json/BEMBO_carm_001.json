{
    "author": "Pietro Bembo",
    "title": "carmina",
    "url": "http://www.poetiditalia.it/texts/BEMBO|carm|001",
    "text": [
        [
            {
                "verse": "Pastores tua turba te rogamus,"
            },
            {
                "verse": "Seu tu nomine Pan arundinator,"
            },
            {
                "verse": "Seu Faunus dubii potens futuri,"
            },
            {
                "verse": "Barbatus capripesque cornigerque,"
            },
            {
                "verse": "Seu malis, Pater, Incubus vocari:"
            },
            {
                "verse": "Nos et res tueare, Dive, nostras."
            },
            {
                "verse": "En iam ver redit et dies rebellem"
            },
            {
                "verse": "Paulatim sibi vendicat teporem;"
            },
            {
                "verse": "Iam collis viret et sinu soluto"
            },
            {
                "verse": "Florentes tibi porrigit genistas."
            },
            {
                "verse": "Pastores tua turba te rogamus,"
            },
            {
                "verse": "Nos et res tueare, Dive, nostras."
            },
            {
                "verse": "Nunc annus puer et tenellus orbis;"
            },
            {
                "verse": "Nunc sol purior et colora tellus;"
            },
            {
                "verse": "Nunc ludit Venus alma, nunc sorores"
            },
            {
                "verse": "Festas Gratia poscit ad choreas."
            },
            {
                "verse": "Pastores tua turba te rogamus,"
            },
            {
                "verse": "Nos et res tueare, Dive, nostras."
            },
            {
                "verse": "Novum montivagae thymum capellae"
            },
            {
                "verse": "Tondent, et cytisi comam arbutique"
            },
            {
                "verse": "Pascunt purpureos oves per agros,"
            },
            {
                "verse": "Et pugnam cupidi cient mariti."
            },
            {
                "verse": "Pastores tua turba te rogamus,"
            },
            {
                "verse": "Nos et res tueare, Dive, nostras."
            },
            {
                "verse": "Nunc o nunc opus est, Pater, volenti"
            },
            {
                "verse": "Aspires genio, et gregem revisas,"
            },
            {
                "verse": "Dum liber stabulis: tibi dicatum"
            },
            {
                "verse": "Ne qua sors populum gravis fatiget."
            },
            {
                "verse": "Pastores tua turba te rogamus,"
            },
            {
                "verse": "Nos et res tueare, Dive, nostras."
            },
            {
                "verse": "Tu fures, avidum genus, coerce;"
            },
            {
                "verse": "Tu morbos abige atra saevientes;"
            },
            {
                "verse": "Tu bellum iubeas, bonus, famemque"
            },
            {
                "verse": "Ignotis procul exulare terris."
            },
            {
                "verse": "Pastores tua turba te rogamus,"
            },
            {
                "verse": "Nos et res tueare, Dive, nostras."
            },
            {
                "verse": "Defendat saturas nemus capellas;"
            },
            {
                "verse": "Fida non egeant oves canum vi;"
            },
            {
                "verse": "Audaces lupus inter erret agnos,"
            },
            {
                "verse": "Cumque hoedis Libyci accubent leones."
            },
            {
                "verse": "Pastores tua turba te rogamus,"
            },
            {
                "verse": "Nos et res tueare, Dive, nostras."
            },
            {
                "verse": "Absit fraus scelerum comes, suoque"
            },
            {
                "verse": "Se livor miser imbuat veneno;"
            },
            {
                "verse": "Et lis cedere discat, et solutam"
            },
            {
                "verse": "Devinctus metuat furor quietem."
            },
            {
                "verse": "Pastores tua turba te rogamus,"
            },
            {
                "verse": "Nos et res tueare, Dive, nostras."
            },
            {
                "verse": "Sit pax candida, sit beata, plena"
            },
            {
                "verse": "Pomis copia frugibusque cornu:"
            },
            {
                "verse": "Qualis cum positum recenter orbem"
            },
            {
                "verse": "Saturnus Iove sanctior regebat."
            },
            {
                "verse": "Pastores tua turba te rogamus,"
            },
            {
                "verse": "Nos et res tueare, Dive, nostras."
            },
            {
                "verse": "Audis nos, Pater? an novam per agros"
            },
            {
                "verse": "Suspiras Venerem et preces recusas?"
            },
            {
                "verse": "Ah cur nos fugis? hi tui poetae:"
            },
            {
                "verse": "Haec olim tibi ducitur chorea."
            },
            {
                "verse": "Pastores tua turba te rogamus,"
            },
            {
                "verse": "Nos et res tueare, Dive, nostras."
            },
            {
                "verse": "Scimus quid sit amor, quid obstinata"
            },
            {
                "verse": "Defigi tacitum iecur sagitta;"
            },
            {
                "verse": "Adsis tu tamen, ipse dum laboro"
            },
            {
                "verse": "Coepti carminis explicare pensum."
            },
            {
                "verse": "Pastores tua turba te rogamus,"
            },
            {
                "verse": "Nos et res tueare, Dive, nostras."
            },
            {
                "verse": "Et ver pulvereum, humidam et vehat sol"
            },
            {
                "verse": "Aestatem pecori laborioso;"
            },
            {
                "verse": "Neu laxent pluviae, vel impotenti"
            },
            {
                "verse": "Sydus ubera comprimat calore."
            },
            {
                "verse": "Pastores tua turba te rogamus,"
            },
            {
                "verse": "Nos et res tueare, Dive, nostras."
            },
            {
                "verse": "Tum fons vitreus, et perennis unda"
            },
            {
                "verse": "Festinans placido sonet susurro,"
            },
            {
                "verse": "Quo sitim veniat, meridiemque"
            },
            {
                "verse": "Umbrosa pecus elevare ripa."
            },
            {
                "verse": "Pastores tua turba te rogamus,"
            },
            {
                "verse": "Nos et res tueare, Dive, nostras."
            },
            {
                "verse": "Gregi haec poscimus: at gregis magistros"
            },
            {
                "verse": "Praesens perpetua leves iuventa,"
            },
            {
                "verse": "Quam lusus comitetur et voluptas"
            },
            {
                "verse": "Et nudos Venus osculans amores."
            },
            {
                "verse": "Pastores tua turba te rogamus,"
            },
            {
                "verse": "Nos et res tueare, Dive, nostras."
            },
            {
                "verse": "Sic te nec fatuae petant puellae,"
            },
            {
                "verse": "Nec Nymphae fugiant meticulosae,"
            },
            {
                "verse": "Dum fessae gelidi nemus Lycaei,"
            },
            {
                "verse": "Et gratum tibi Maenalon revisunt."
            }
        ],
        [
            {
                "verse": "Quid tibi nobiscum est, fluviorum infamia, Nympeu?"
            },
            {
                "verse": "Flecte alio cursus, perniciose, tuos."
            },
            {
                "verse": "Flecte procul, removeque meo vestigia luco:"
            },
            {
                "verse": "Impurum sacra non decet ire via."
            },
            {
                "verse": "Quantum Baianas fregit lascivia villas,"
            },
            {
                "verse": "Criminis articulus parsque pusilla tui est."
            },
            {
                "verse": "Huc veniunt mixtae pueris de more puellae,"
            },
            {
                "verse": "Inque tua, posita veste, natatur aqua."
            },
            {
                "verse": "Lusibus interea duxisse procacibus horas"
            },
            {
                "verse": "Nequitiaque iuvat continuare diem:"
            },
            {
                "verse": "Cumque libet, mediis passim iunguntur in undis,"
            },
            {
                "verse": "Lascivum femori conseriturque femur."
            },
            {
                "verse": "Tu tamen haec pateris, nec te mea numina tangunt,"
            },
            {
                "verse": "Ante oculos fieri turpia probra meos."
            },
            {
                "verse": "Quin etiam si quid specto, et spectare necesse est,"
            },
            {
                "verse": "Illi se improbius liberiusque petunt,"
            },
            {
                "verse": "Permolitur pueroque puer, pactique vicissim"
            },
            {
                "verse": "Obscaenos agitant nostra sub ora modos;"
            },
            {
                "verse": "Meque vocans uda media inter savia lingua,"
            },
            {
                "verse": "Crissat ab imposito fixa puella mare."
            },
            {
                "verse": "At mihi tum mediae saliunt tentigine venae,"
            },
            {
                "verse": "Surgit et in cornu spina recurva suum."
            },
            {
                "verse": "Omnia sed parvi facerem tamen: hoc mihi magno est,"
            },
            {
                "verse": "Hoc dolet, hoc aequa non ego mente fero:"
            },
            {
                "verse": "Adsueti longa cum sint in crimina culpa,"
            },
            {
                "verse": "Concubitus fugiunt qualibet arte meos,"
            },
            {
                "verse": "Sive Lycam puerum coepi mollire precando,"
            },
            {
                "verse": "Seu tacitus, qua se fert Telesilla, sequor."
            },
            {
                "verse": "Ille preces non audit amantis, at illa sequentem"
            },
            {
                "verse": "Praevolat, et tardum ludit, ut aura, senem."
            },
            {
                "verse": "Non tu parva meo praebes alimenta furori,"
            },
            {
                "verse": "Amnis moeche, et vos insidiosa vada:"
            },
            {
                "verse": "Nam neque nos olidi vincunt pruritibus hirqui,"
            },
            {
                "verse": "Nec sum Lampsacio castior ipse Deo."
            },
            {
                "verse": "Quod si me Cybele curat iustissima mater,"
            },
            {
                "verse": "Quam penes est bruti fasque nefasque soli,"
            },
            {
                "verse": "Invisi latices fundo pereatis ab imo,"
            },
            {
                "verse": "Vosque petant sicci traiiciantque pedes."
            }
        ],
        [
            {
                "verse": "Dicite cur nostros, Nymphae, fugiatis amores:"
            },
            {
                "verse": "Quid Faunus, quo sic despiciatur, habet?"
            },
            {
                "verse": "Cornua si mihi sunt, sunt et sua cornua Baccho:"
            },
            {
                "verse": "Inque sinus vocat hunc Cressa puella suos."
            },
            {
                "verse": "Ignea si frons est, an non frons ignea Phoebo est?"
            },
            {
                "verse": "Hoc tamen est Clymene facta parente parens."
            },
            {
                "verse": "Barba riget suffusa genis? dedit improba saepe"
            },
            {
                "verse": "Oscula barbato Deianira viro."
            },
            {
                "verse": "Intonso densoque tegor praecordia villo?"
            },
            {
                "verse": "Nil ideo Marti est Ilia questa suo."
            },
            {
                "verse": "Capripedem arguitis: quid claudo turpius? at tu"
            },
            {
                "verse": "Nupsisti claudo, Cypria pulchra, Deo."
            },
            {
                "verse": "Denique si qua meae pars est non bella figurae,"
            },
            {
                "verse": "Exemplum a coelo, quod capiatis, habet."
            },
            {
                "verse": "Sed vos nimirum mortalia facta sequutae,"
            },
            {
                "verse": "Omnis quando auro conciliatur amor,"
            },
            {
                "verse": "Pastorum et pecoris tenui custode repulso,"
            },
            {
                "verse": "Quaeritis a magnis munera magna Deis."
            }
        ],
        [
            {
                "verse": "Mollibus Alcippe vernantia serta genistis"
            },
            {
                "verse": "Collis ab usque iugo fert tibi, Faune, sui."
            },
            {
                "verse": "Ut vidi, huc amens summo de monte cucurri:"
            },
            {
                "verse": "Aspice perculso quam tibi corde loquor."
            },
            {
                "verse": "Nunc adeo si saepe tuos cantavimus ignes,"
            },
            {
                "verse": "Affer opem flammae tu quoque, Dive, meae."
            },
            {
                "verse": "Formosi cum te floris velabit honore,"
            },
            {
                "verse": "Haec illi dicas, ut tua verba, precor:"
            },
            {
                "verse": "\"Alcippe, miserum fastu quae perdis Iolam"
            },
            {
                "verse": "Teque simul tacito fallis inepta dolo,"
            },
            {
                "verse": "Munera, quae portas, bene si tibi nota fuissent,"
            },
            {
                "verse": "Damni te poterant admonuisse tui."
            },
            {
                "verse": "Nec reflorescunt, quae iam cecidere, genistae,"
            },
            {
                "verse": "Nec redeunt, qui iam praeteriere dies."
            },
            {
                "verse": "Quod si nulla mei tangit te cura poetae,"
            },
            {
                "verse": "Ah saltem formae parce, puella, tuae\"."
            }
        ],
        [
            {
                "verse": "Thestylis Alconis lectum pressura mariti,"
            },
            {
                "verse": "Numinis et cultus semper amica tui,"
            },
            {
                "verse": "Ipsum, Dive, suae tibi virginitatis honorem"
            },
            {
                "verse": "Solvit, adhuc nulli vincula tacta viro:"
            },
            {
                "verse": "Utque ea zona tuam pinum complexa tenebit,"
            },
            {
                "verse": "Sic se animo, sic se vinciat ille, rogat."
            }
        ],
        [
            {
                "verse": "Hac tibi, Faune, tua quae pendet fistula pinu,"
            },
            {
                "verse": "De victo grates Thyrside Daphnis agit."
            },
            {
                "verse": "Quod si etiam illius dederis superare magistrum,"
            },
            {
                "verse": "Caedetur festis alba capella tuis."
            }
        ],
        [
            {
                "verse": "Pana Deum Siculi per iniquas littoris undas"
            },
            {
                "verse": "Eludit tarda dum Galatea fuga,"
            },
            {
                "verse": "Seque adeo, spe provectus studioque sequendi"
            },
            {
                "verse": "Plus medium infido tingueret ille mari:"
            },
            {
                "verse": "\"Quo fugis, o Galatea? mane, mane o Galatea:"
            },
            {
                "verse": "Non ego sum, dixit, non ego, Nympha, Cyclops,"
            },
            {
                "verse": "Qui flavum avulsis iaculatus rupibus Acin,"
            },
            {
                "verse": "Saevitiae liquit tristia signa suae."
            },
            {
                "verse": "Pastorum pecorisque Deus, cui garrula cera"
            },
            {
                "verse": "Prima dedit varios fistula iuncta modos,"
            },
            {
                "verse": "Quem gelidi frondosa colunt pineta Lycaei"
            },
            {
                "verse": "Laetaque Maenalio Parrhasis ora iugo,"
            },
            {
                "verse": "Unam de cunctis te diligo Neptuninis:"
            },
            {
                "verse": "Galatea, mane, o iam Galatea mane\","
            },
            {
                "verse": "Ille loquebatur; fundo declive maligno"
            },
            {
                "verse": "Littus erat: gressum non tenuere pedes."
            },
            {
                "verse": "Sed pelagi dum caeca urget male cautus, et instat"
            },
            {
                "verse": "Qua refugit pendens, subtrahiturque solum,"
            },
            {
                "verse": "Labitur, et summas dorso converrit arenas:"
            },
            {
                "verse": "Labentem intortis obruit unda fretis,"
            },
            {
                "verse": "Utque Deam, Galatea iterans, Galatea, vocabat,"
            },
            {
                "verse": "Implerunt tenues ora vocantis aquae."
            },
            {
                "verse": "Tum primum latices epotavisse marinos"
            },
            {
                "verse": "Pana ferunt, ponti nec latuisse Deum,"
            },
            {
                "verse": "Sed quia Nereidas ibat vexare puellas."
            },
            {
                "verse": "Offensum fluctus non tenuisse suos."
            },
            {
                "verse": "Ergo illum nandi insuetum glauca excipit alto"
            },
            {
                "verse": "Unda sinu: exultant irrequieta vada."
            },
            {
                "verse": "Marmora ter superare manu conatus amara,"
            },
            {
                "verse": "Ter circumfusis est revolutus aquis;"
            },
            {
                "verse": "Nympha Dei lapsum cupidis spectabat ocellis,"
            },
            {
                "verse": "Gratior et pulchro risus in ore fuit."
            },
            {
                "verse": "Spectarant, sparsi ut steterant per littora, Fauni,"
            },
            {
                "verse": "Pan, comites Fauni, grataque turba tua,"
            },
            {
                "verse": "Et mixtus Faunis, cordi cui semper amores"
            },
            {
                "verse": "Nympharum et querulo tibia rauca sono,"
            },
            {
                "verse": "Incubus, et Satyri, et coniferae Sylvanus"
            },
            {
                "verse": "Arboris agresti cinctus honore caput."
            },
            {
                "verse": "Qui simul atque ipsum gentis videre parentem"
            },
            {
                "verse": "Pana sub impuris mergier aequoribus:"
            },
            {
                "verse": "\"Nympha redi, Galatea redi, neu desere amantem\","
            },
            {
                "verse": "Ingeminant omnes, \"candida Nympha redi."
            },
            {
                "verse": "Ah tantum ne admisse tuis sit dedecus undis,"
            },
            {
                "verse": "Quod taceant nulli post, Galatea, dies\","
            },
            {
                "verse": "Ingeminant Divi; clamoribus icta resultat"
            },
            {
                "verse": "Arida pumiceum qua lavit Aetna pedem."
            },
            {
                "verse": "Illa metum fallax simulare et tendere in altum"
            },
            {
                "verse": "Et vanas surda reiicere aure preces;"
            },
            {
                "verse": "Quo magis ii tristes moesti versare querelas,"
            },
            {
                "verse": "Et pelagi expertes dicere amore Deos."
            },
            {
                "verse": "Pectora pars pulsare manu, pars currere in undas"
            },
            {
                "verse": "Cedit, et argutos tardat arena pedes."
            },
            {
                "verse": "Omnia quae obliquo, lente nans, respicit ore,"
            },
            {
                "verse": "Unaque tot gaudet fallere Nympha Deos."
            },
            {
                "verse": "Utque satis lusit: \"Certe sat lusimus, inquit,"
            },
            {
                "verse": "Successuque mei non caruere doli\"."
            },
            {
                "verse": "Atque ita iactatis relegit freta versa lacertis,"
            },
            {
                "verse": "Pronaque non longum vincere tendit iter."
            },
            {
                "verse": "Summa secant pulsae fluctu saliente papillae,"
            },
            {
                "verse": "Spumea sub niveo murmurat unda pede."
            },
            {
                "verse": "Tum summo apprehensum cornu sustollit: at illi"
            },
            {
                "verse": "Clauserat insolitus lumina victa sopor,"
            },
            {
                "verse": "Ut rediit cum luce animus: \"Quo percitus oestro"
            },
            {
                "verse": "Coniugium affectas, dixit, inepte, meum?"
            },
            {
                "verse": "Perque ausus vada salsa sequi regna invia vobis,"
            },
            {
                "verse": "Invitam pergis sollicitare Deam?"
            },
            {
                "verse": "Numen aquae gaudet tumidarum numine aquarum,"
            },
            {
                "verse": "Conveniunt votis vota propinqua meis."
            },
            {
                "verse": "Tu pete montivagas, quarum es de gente, capellas,"
            },
            {
                "verse": "Parte tui, et nostros linque, proterve, toros\"."
            }
        ],
        [
            {
                "verse": "Ante alias omnes, meus hic quas educat hortus,"
            },
            {
                "verse": "Una puellares allicit herba manus:"
            },
            {
                "verse": "Quam rapiunt, non ut capiti dent ferre corollas"
            },
            {
                "verse": "Et niteat multo flore revincta coma;"
            },
            {
                "verse": "Laeta nec ut festi velentur limina templi,"
            },
            {
                "verse": "Cum facit ad patrios plebs venerata Deos;"
            },
            {
                "verse": "Nec phiala ut molles capiat conclusa maniplos"
            },
            {
                "verse": "Guttaque supposito stillet odora foco."
            },
            {
                "verse": "Atque ea non beta est, non brassica, non amaranthus,"
            },
            {
                "verse": "Non quae flaventi lumine caltha micat;"
            },
            {
                "verse": "Lubrica non lapathus, non est Cereale papaver;"
            },
            {
                "verse": "Adiuvat aut medicas quae panacea manus;"
            },
            {
                "verse": "Nec Baccho cynara et mensis accepta secundis,"
            },
            {
                "verse": "Artificum nec qui surgis, acanthe, labor;"
            },
            {
                "verse": "Nec quae cum rapidi vertit se lumine Phoebi,"
            },
            {
                "verse": "Nec quae de pueri nomine nomen habet."
            },
            {
                "verse": "Longe alia est longeque alios aptatur in usus,"
            },
            {
                "verse": "Nam primum bifido nititur illa pede."
            },
            {
                "verse": "Enodem tenta in caulem, resupinaque tota,"
            },
            {
                "verse": "Et patulum minio sparsa rubente caput,"
            },
            {
                "verse": "Est eadem, gelidis albet cum terra pruinis,"
            },
            {
                "verse": "Est, cum sydereo finditur usta cane."
            },
            {
                "verse": "Nil refugit, nulloque potest non tempore pangi,"
            },
            {
                "verse": "Nullis non apte conseriturque locis."
            },
            {
                "verse": "Certa nec ulla soli ratio est, cultusque serendae:"
            },
            {
                "verse": "Foecundum, subigas tu modo, semen habet."
            },
            {
                "verse": "Semina seu mandes sulcis, seu fossa feraces"
            },
            {
                "verse": "Accipiat plantas, utraque tuta via est."
            },
            {
                "verse": "At cum iam prima coepit pubescere sylva,"
            },
            {
                "verse": "Exaltatque opibus luxuriatque suis."
            },
            {
                "verse": "Tum vero lachrymae summo de vertice manant,"
            },
            {
                "verse": "Mella quibus cedant, Sicelis Hybla, tua."
            },
            {
                "verse": "Quin etiam digitis contrectarique superne"
            },
            {
                "verse": "Gaudet et attactu crescit ab ipsa tuo."
            },
            {
                "verse": "Nec minus hanc (quae cuncta mihi licet usque tueri,"
            },
            {
                "verse": "Nam me posse loqui foemina nulla putat)"
            },
            {
                "verse": "Quamlibet ingenuae gaudent tetigisse puellae,"
            },
            {
                "verse": "Et mediam tenera continuisse manu;"
            },
            {
                "verse": "Saepe iuvat summae prono dare basia vultu,"
            },
            {
                "verse": "Lentam sollicita saepe fovere mora."
            },
            {
                "verse": "Dumque fovent, tenues planta risere tumente"
            },
            {
                "verse": "Per tunicas agilem surgere, perque manus."
            },
            {
                "verse": "Tum mirata novam faciem non rustica virgo,"
            },
            {
                "verse": "Praegrandesque toros insolitumque decus:"
            },
            {
                "verse": "\"Te veneror, gramen magni mihi numinis instar,"
            },
            {
                "verse": "Teque meum columen, te mea sceptra puto\","
            },
            {
                "verse": "Dixit; nec cunctata diu vestemque reducit"
            },
            {
                "verse": "Et bibulam inducto sedula fonte rigat."
            },
            {
                "verse": "Illa madet fusa circum sua vimina vena,"
            },
            {
                "verse": "Quasque haurit, largo foenore reddit aquas,"
            },
            {
                "verse": "Cultricumque sinus laetis proventibus implet,"
            },
            {
                "verse": "Perfugium in multis una reperta malis."
            },
            {
                "verse": "Nam quae, longiquas sponso volitante per undas,"
            },
            {
                "verse": "Carpitur indigno sola relicta situ,"
            },
            {
                "verse": "Et macet in viduo pertabescitque cubili,"
            },
            {
                "verse": "Fibra se multum graminis huius alit."
            },
            {
                "verse": "Molle iecur tacita quae deperit icta sagitta,"
            },
            {
                "verse": "Plurimam in epoto semine sentit opem."
            },
            {
                "verse": "Cui facies pallet, caulem si prandet opimum,"
            },
            {
                "verse": "Prandenti gratus serpit in ora rubor."
            },
            {
                "verse": "Et quae turgidulos flendo corrumpit ocellos,"
            },
            {
                "verse": "Ut temere in lachrymas hoc genus ire vides,"
            },
            {
                "verse": "Rore inspersa levi, summa qui prosilit herba,"
            },
            {
                "verse": "Laetitias animo luminibusque facit."
            },
            {
                "verse": "Et quam nigra malis terrent insomnia visis,"
            },
            {
                "verse": "Admorso placidus germine somnus habet."
            },
            {
                "verse": "Dudum habilis tum si qua viro est, materque vocari"
            },
            {
                "verse": "Expetit, ignavos conqueriturque dies,"
            },
            {
                "verse": "Olim ne sterilem postrema redarguat aetas,"
            },
            {
                "verse": "Auxilium radix, tempore sumpta, venit."
            },
            {
                "verse": "Denique si qua suo mulier male culta marito est,"
            },
            {
                "verse": "Hanc vorat atque assis non sua damna facit."
            },
            {
                "verse": "Quamque magis digitos implet capientis et ore"
            },
            {
                "verse": "Manditur oppleto, tam magis illa placet."
            },
            {
                "verse": "In molli latet umbra aliis, mihi semper aperta est:"
            },
            {
                "verse": "Tam bona non debet graminis herba tegi."
            },
            {
                "verse": "Nomine si cupias cognoscere, Menta pusilla est."
            },
            {
                "verse": "Rides? Sic illam Roma diserta vocat."
            },
            {
                "verse": "Sed quae, docti homines cum dicunt, Menta pusilla est,"
            },
            {
                "verse": "Haec mihi non docto maxima vel nimia."
            },
            {
                "verse": "Parcite Romulidae, verbo sum lapsus in uno:"
            },
            {
                "verse": "An cuiquam nimium tale quid esse potest?"
            }
        ],
        [
            {
                "verse": "Fer casiam et flores et odori balsama trunci,"
            },
            {
                "verse": "Quanta super tumulos integat umbra duos."
            },
            {
                "verse": "O Pan, Pan, periere tui Leucippus et Alcon:"
            },
            {
                "verse": "Fer casiam, et plena balsama carpe manu."
            },
            {
                "verse": "Carpe manu flores, ipsaque volente Thalia,"
            },
            {
                "verse": "Nympharum sectis sparge sepulchra comis."
            },
            {
                "verse": "Illi, proh, tantum quos tu laudare solebas,"
            },
            {
                "verse": "Musa quibus cordi semper amorque fuit,"
            },
            {
                "verse": "Proh facinus, periere; nec est revocabile damnum:"
            },
            {
                "verse": "Aspice, composito fletur uterque rogo."
            },
            {
                "verse": "O Pan, Pan, seu te gelidi montana Lycaei,"
            },
            {
                "verse": "Seu tenet umbrosa Maenalis ora nape,"
            },
            {
                "verse": "Huc ades, et tepidam lachrymis resperge favillam:"
            },
            {
                "verse": "Dedecet hic lachrymas continuisse, Pater."
            },
            {
                "verse": "Ipsa Venus flevit: teneri flevistis Amores:"
            },
            {
                "verse": "Fleverunt Dryades, Nereidesque Deae."
            },
            {
                "verse": "Phoebus adest, repetensque suos mala fata poetas"
            },
            {
                "verse": "Vexat flebilibus saxa nemusque modis."
            },
            {
                "verse": "Atque ait haec: \"Periere mei Leucippus et Alcon:"
            },
            {
                "verse": "Estque adeo, qui me numen habere putet?"
            },
            {
                "verse": "En facinus, rapuere meos mala fata poetas,"
            },
            {
                "verse": "Quaque sequar raptos, non datur ulla via,"
            },
            {
                "verse": "Quos alui, quorum ipse pio cantabar ab ore,"
            },
            {
                "verse": "Et dederam laurum crinibus ire meam."
            },
            {
                "verse": "Sume fidem: cornu celeres intende sagittas,"
            },
            {
                "verse": "Nimirum ut fugiant te bona prima tua."
            },
            {
                "verse": "Rumpe fidem: cornu celeres infringe sagittas,"
            },
            {
                "verse": "Nominis illa tui gloria, Phoebe, iacet."
            },
            {
                "verse": "Nymphae, terrarum praesentia numina, Nymphae,"
            },
            {
                "verse": "Quae colitis Thusci littora curva maris,"
            },
            {
                "verse": "Phoebus ego: Phoebi testes estote doloris,"
            },
            {
                "verse": "Quanquam etiam vester debuit esse dolor."
            },
            {
                "verse": "At vos ulla mei tangit si cura doloris,"
            },
            {
                "verse": "Quanquam etiam vester debuit esse dolor,"
            },
            {
                "verse": "Pastores, tumulo Phoebi decorate poetas,"
            },
            {
                "verse": "Et memorem in tumuli caedite fronte notam:"
            },
            {
                "verse": "- Hic geminae Phoebi curae, Leucippus et Alcon,"
            },
            {
                "verse": "Pastores ovium, pastorum et uterque magistri -\"."
            }
        ],
        [
            {
                "verse": "Quid dominam assiduis vexas, Meline, querelis?"
            },
            {
                "verse": "Frangitur iniusto laesa timore fides."
            },
            {
                "verse": "Simplicitas magis ipsa iuvat, cum lege soluti"
            },
            {
                "verse": "Iungitur in tacito foemina virque toro."
            },
            {
                "verse": "Mitem animum dedit infirmis natura puellis,"
            },
            {
                "verse": "Fecit et ad blandas mollia corda preces."
            },
            {
                "verse": "Culpam in amore suae qui nullam agnoscit amicae"
            },
            {
                "verse": "Novit qua melius arte perennet amor."
            },
            {
                "verse": "Mulciber aeternos Venerem tenuisset in annos,"
            },
            {
                "verse": "Usa minus duro si foret illa viro."
            },
            {
                "verse": "Ah pereat, quicunque suae peccata puellae"
            },
            {
                "verse": "Obiicit et flentem sustinuisse potest."
            },
            {
                "verse": "Ipse ego si videam, nollem vidisse fateri,"
            },
            {
                "verse": "Gaudia ne flendo dissipet illa mea."
            },
            {
                "verse": "Tu quoque, quod nolles fieri, desiste vereri:"
            },
            {
                "verse": "Non erit: innocuos ipse tuetur amor."
            }
        ],
        [
            {
                "verse": "Ne valeam, Telesilla, tuo ni semper in ore"
            },
            {
                "verse": "Saevus Amor facibus cum pharetraque sedet."
            },
            {
                "verse": "Nam quoties mala verba moves, toties mihi pectus"
            },
            {
                "verse": "Vapulat heu pueri de pharetra et facibus."
            },
            {
                "verse": "Sed peream, Telesilla, tuo ni semper in ore"
            },
            {
                "verse": "Blanda Venus violis cum casiaque sedet."
            },
            {
                "verse": "Oscula nam quoties mihi das auferre petita,"
            },
            {
                "verse": "Das toties Veneris et casiam et violas."
            },
            {
                "verse": "Quid Siculis ingrata favis absynthia misces?"
            },
            {
                "verse": "Sive mihi tantum sis bona, sive mala,"
            },
            {
                "verse": "Altero uti superem laetus, dum te mea vita"
            },
            {
                "verse": "Placata potior, altero uti moriar."
            }
        ],
        [
            {
                "verse": "Tempore, quo primam miscens fluvialibus undis"
            },
            {
                "verse": "Iapetionides rite animavit humum,"
            },
            {
                "verse": "Scilicet hac teneras oneravit lege puellas"
            },
            {
                "verse": "Natura, in nostris parca tenaxque bonis:"
            },
            {
                "verse": "Ut speciem et clarae ferret quae munera formae,"
            },
            {
                "verse": "Ingenii nullas quaereret illa vias;"
            },
            {
                "verse": "Quaeque animi decus indueret, cultumque per artes"
            },
            {
                "verse": "Pectus Apollineas ingeniumque ferax,"
            },
            {
                "verse": "Illa sibi nullum formae speraret honorem:"
            },
            {
                "verse": "Atque omnes pacto iussit adesse Deos."
            },
            {
                "verse": "Plurima cumque novo crevisset foemina mundo,"
            },
            {
                "verse": "Eventus certam sustinuere fidem."
            },
            {
                "verse": "Namque ut habent mala rura valentes saepe colonos,"
            },
            {
                "verse": "Pigraque, qui bonus est, otia sentit ager,"
            },
            {
                "verse": "Sic non formosae cultu nituere puellae,"
            },
            {
                "verse": "Et quae pulchra, eadem desidiosa fuit."
            },
            {
                "verse": "Prima, meum atque aevi sydus spectabile nostri,"
            },
            {
                "verse": "Tantum animo, quantum, Borgia, fronte micas:"
            },
            {
                "verse": "Et tibi cum facie non certet Agenore nata,"
            },
            {
                "verse": "Non Helene Idaeo rapta Lacaena Pari,"
            },
            {
                "verse": "Te tamen in studia et doctas traducis in artes,"
            },
            {
                "verse": "Nec sinis ingenium splendida forma premat."
            },
            {
                "verse": "Sive refers lingua modulatum carmen Hetrusca,"
            },
            {
                "verse": "Crederis Hetrusco nata puella solo;"
            },
            {
                "verse": "Seu calamo condis numeros et carmina sumpto,"
            },
            {
                "verse": "Illa novem possunt scripta decere Deas."
            },
            {
                "verse": "Naulia seu, citharamve manu percurrere eburna,"
            },
            {
                "verse": "Et varia Ogygios arte ciere modos,"
            },
            {
                "verse": "Seu revocare Padi vicinas cantibus undas,"
            },
            {
                "verse": "Mulcentem dulci flumina capta sono,"
            },
            {
                "verse": "Seu te nexilibus iuvat indulgere choreis,"
            },
            {
                "verse": "Et facili ad numerum subsiluisse pede,"
            },
            {
                "verse": "Quam timeo, ne quis spectans haec forte Deorum"
            },
            {
                "verse": "Te praedam media raptor ab arce petat,"
            },
            {
                "verse": "Sublimemque ferat levibus super aethera pennis,"
            },
            {
                "verse": "Detque novi coelo syderis esse Deam."
            },
            {
                "verse": "Quicquid agis, quicquid loqueris, delectat: et omnes"
            },
            {
                "verse": "Praecedunt Charites, subsequiturque decor."
            },
            {
                "verse": "Ipse decor sequitur: sed, si modo vera fatemur,"
            },
            {
                "verse": "Hei mihi, quam multis est decor ille malo."
            },
            {
                "verse": "Nam minus Aetneas vexant incendia rupes,"
            },
            {
                "verse": "Quam quibus est facies, Borgia, nota tua;"
            },
            {
                "verse": "Nec facies modo, sed docti quoque pectoris artes;"
            },
            {
                "verse": "Ah pereat, si quem forma sine arte movet!"
            },
            {
                "verse": "Atque ego, qui miseros olim securus amantes"
            },
            {
                "verse": "Ridebam et saevi regna superba Dei,"
            },
            {
                "verse": "Spectabamque mari laceras de littore puppes,"
            },
            {
                "verse": "Nunc agor in caecas naufragus ipse vias."
            },
            {
                "verse": "Galle, meum sydus, mea lux, mea summa voluptas,"
            },
            {
                "verse": "Quo levis ille tuus tam cito fugit amor,"
            },
            {
                "verse": "Lusibus ut metam cupias imponere nostris,"
            },
            {
                "verse": "Teque meo properes eripuisse sinu?"
            },
            {
                "verse": "Siccine tot nostri de te meruere labores,"
            },
            {
                "verse": "Et mea non ullo crimine laesa fides?"
            },
            {
                "verse": "Haeccine tu nobis olim promissa dedisti,"
            },
            {
                "verse": "Iuratus Paphiae numina magna Deae,"
            },
            {
                "verse": "Cum te nunquam alia caliturum, Galle, puella,"
            },
            {
                "verse": "Sed fore dicebas tempus in omne meum?"
            },
            {
                "verse": "Heu male consultas veri quaecunque putamus"
            },
            {
                "verse": "Ullius in verbis pondus inesse viri,"
            },
            {
                "verse": "Et miseras, quae, more meo, vitamque necemque"
            },
            {
                "verse": "Atque omnes ponunt spes in amante suas."
            },
            {
                "verse": "Nutat ut in summis vento leve culmen aristis,"
            },
            {
                "verse": "Fluxa labat vestro sic in amore fides;"
            },
            {
                "verse": "Utque undam premit unda sequens pellitque priorem,"
            },
            {
                "verse": "Sic vos usque novus versat et urget amor;"
            },
            {
                "verse": "Atque ita tu, bone Galle, novo male captus amore,"
            },
            {
                "verse": "Qua me destituas, pergis inire viam."
            },
            {
                "verse": "Interea ficto velas tua crimina vultu,"
            },
            {
                "verse": "Accumulasque malis perfida facta dolis:"
            },
            {
                "verse": "Quaeque potes melius campo committere aperto,"
            },
            {
                "verse": "Bella per insidias dissimulata moves."
            },
            {
                "verse": "Nam mihi nulla facis querula convitia lingua,"
            },
            {
                "verse": "Nec rapit ira meas ungue notare genas,"
            },
            {
                "verse": "Ac neque turbatos abstergere flentis ocellos,"
            },
            {
                "verse": "Figereque abstersis oscula luminibus,"
            },
            {
                "verse": "Nec piget illapsos fronti componere crines,"
            },
            {
                "verse": "Et dare compositae florea serta comae:"
            },
            {
                "verse": "Atque illos laudas, atque hanc, et colla manusque"
            },
            {
                "verse": "Exiguosque pedes virgineumque latus:"
            },
            {
                "verse": "Utque prius, videorque tibi te digna, proborque,"
            },
            {
                "verse": "Meque tuos oculos, corque animamque vocas."
            },
            {
                "verse": "Sed te iam totam culpari, Galle, per urbem"
            },
            {
                "verse": "Fingis, et a populo non bona verba pati,"
            },
            {
                "verse": "Plus aequo facilem quia des te semper amanti,"
            },
            {
                "verse": "Meque animo nimium perpetiente feras;"
            },
            {
                "verse": "Quaelibet et praesto venias in iussa, nec umquam"
            },
            {
                "verse": "Abscedas lateri longius ungue meo;"
            },
            {
                "verse": "Quoque tui plures attavi gessere triumphos,"
            },
            {
                "verse": "Et proprio quo plus ipse decore micas;"
            },
            {
                "verse": "Hoc inquis magis indignum et deforme videri,"
            },
            {
                "verse": "Te Veneris laqueis implicuisse caput,"
            },
            {
                "verse": "Atque dies totos dominae parere puellae,"
            },
            {
                "verse": "Quae tua foemineo sub pede colla premat."
            },
            {
                "verse": "Haec mala ne serpant, curam te velle parumper"
            },
            {
                "verse": "Nominis et famae dicis habere tuae."
            },
            {
                "verse": "Ista tui nova cura venit tibi nominis unde,"
            },
            {
                "verse": "Me nisi quod miseram linquere, Galle, paras?"
            },
            {
                "verse": "Namque in amore movent propriae quem incommoda vitae,"
            },
            {
                "verse": "Damna potest famae quique timere suae,"
            },
            {
                "verse": "Atque novas leges moerenti dictat amicae,"
            },
            {
                "verse": "Subtrahit hic laxo iam sua colla iugo:"
            },
            {
                "verse": "Quosque canit titulos speciosaque nomina rerum,"
            },
            {
                "verse": "Dissidii causas quaerit habere sui."
            },
            {
                "verse": "Aeneas donec miseram dilexit Elisam,"
            },
            {
                "verse": "Fatorum et nati mentio nulla fuit."
            },
            {
                "verse": "Sed sive ille novam muris praecingeret urbem,"
            },
            {
                "verse": "Haerebat Phrygio pulchra Libyssa viro;"
            },
            {
                "verse": "Seu vexare feras cursu iaculisque pararet,"
            },
            {
                "verse": "Vecta comes celeri Sidonis ibat equo;"
            },
            {
                "verse": "Seu daret e solio populis sua iura vocatis,"
            },
            {
                "verse": "Iura simul populis quae daret, uxor erat."
            },
            {
                "verse": "Verum ubi cessit amor, tum spe surgentis Iuli"
            },
            {
                "verse": "Ducitur et fatis lintea danda putat;"
            },
            {
                "verse": "Tum videt intrantem muros et multa monentem"
            },
            {
                "verse": "De Maia genitum, de genitumque Iove;"
            },
            {
                "verse": "Ostia tum Lyciae Tyberina capessere sortes"
            },
            {
                "verse": "Grynaeaque iubet cultus in aede Deus,"
            },
            {
                "verse": "Et patris Anchisae in somnis super urget imago,"
            },
            {
                "verse": "Debita Troianis Itala regna sequi."
            },
            {
                "verse": "Galle, adeo non ora gerit mendacia, cuius"
            },
            {
                "verse": "Legitimi pectus aestuat igne Dei."
            },
            {
                "verse": "Albis nigra bonus confundere nescit amator,"
            },
            {
                "verse": "Vertereque ambigua fasque nefasque via."
            },
            {
                "verse": "Tam purum nihil est veri quam sensus amoris,"
            },
            {
                "verse": "Indigeatque ulla quod minus artis ope."
            },
            {
                "verse": "Ille nihil didicit fictis componere verbis,"
            },
            {
                "verse": "Qui, quod amat, certa novit amare fide,"
            },
            {
                "verse": "Nec quaerit furtis, bene sed placuisse merendo,"
            },
            {
                "verse": "Et tantum pollens simplicitate sua est."
            },
            {
                "verse": "Adde quod est Amor ipse puer, nec convenit illo"
            },
            {
                "verse": "Versutum pectus militis esse duce."
            },
            {
                "verse": "Utque Deus nullo velat sibi corpus amictu,"
            },
            {
                "verse": "Sic nudis animis vult sua bella geri:"
            },
            {
                "verse": "Quemque videt non insidiis, non artibus uti,"
            },
            {
                "verse": "Hic bonus est, inquit, miles, eritque mihi."
            },
            {
                "verse": "At contra incerti et malefidum vulgus amantes,"
            },
            {
                "verse": "Illita felle malae pectora fraudis habent."
            },
            {
                "verse": "Nam semper magnis se dicunt ignibus uri,"
            },
            {
                "verse": "Ardet ut in summo Sicelis Aetna iugo:"
            },
            {
                "verse": "Sed modo se patriae, modo se causantur amicis,"
            },
            {
                "verse": "Nunc dare principibus imperiisque diem,"
            },
            {
                "verse": "Nunc famae spectare viam, nitique per ora"
            },
            {
                "verse": "Ire virum, atque astris inseruisse caput,"
            },
            {
                "verse": "Dum fallant astu miseras perdantque puellas:"
            },
            {
                "verse": "Quos inter magnum tu quoque nomen habes."
            },
            {
                "verse": "Atque utinam vanis in te, mea vita, querelis"
            },
            {
                "verse": "Invecta et falsa dicerer usa nota:"
            },
            {
                "verse": "Constantique fide tu nos, ut fingis, amares,"
            },
            {
                "verse": "Adversi ferrent nec mea vela Noti."
            },
            {
                "verse": "Sive tamen nostri perstas in amore fideque,"
            },
            {
                "verse": "Arcessis propera cur mea fata via?"
            },
            {
                "verse": "Seu tuus ille prior menti deferbuit ardor,"
            },
            {
                "verse": "Ah cur me miseram linquere, Galle, paras,"
            },
            {
                "verse": "Quae te uno semper colui male sana tenore,"
            },
            {
                "verse": "Quae sum per longas usque sequuta vias?"
            },
            {
                "verse": "Ipsa quidem non defugio tua iussa, nec ulla"
            },
            {
                "verse": "Parte tuus nobis dissimulatur honos."
            },
            {
                "verse": "Sed cave, ne titulos dum vis augere, perempta"
            },
            {
                "verse": "Infirmet laudes una puella tuas."
            }
        ],
        [
            {
                "verse": "Heu diversa tuis quam sunt mea, Lygdame, fata:"
            },
            {
                "verse": "Ut nos non uno versat in orbe Deus!"
            },
            {
                "verse": "Tu, quod amas, crebro invisis, longumque tuendo"
            },
            {
                "verse": "Aegrum animum atque avidos pascis amore oculos;"
            },
            {
                "verse": "Et lateri admissus iocundos aure susurros"
            },
            {
                "verse": "Pendulus et fragrantem excipis ore animam;"
            },
            {
                "verse": "Summa vel auratae suspendis basia mitrae,"
            },
            {
                "verse": "Dum loqueris vacuam blandus ad auriculam;"
            },
            {
                "verse": "Levibus aut raptum digitis, teretive lacerto"
            },
            {
                "verse": "Molle decus domina non renuente geris;"
            },
            {
                "verse": "Et trahis a prima serus convivia nocte,"
            },
            {
                "verse": "Dum sol frenatos ad iuga poscat equos."
            },
            {
                "verse": "At mihi longiquae gentesque urbesque petuntur,"
            },
            {
                "verse": "Ut toto a domina separer orbe mea;"
            },
            {
                "verse": "Et modo nimbosas mannis transmittimur alpes"
            },
            {
                "verse": "Saxaque vix ipsis exuperanda feris;"
            },
            {
                "verse": "Nec caeci nemorum tractus suspectaque lustra,"
            },
            {
                "verse": "Nec tardant nostras flumina adaucta vias."
            },
            {
                "verse": "Interdum audaci vastum trabe currimus aequor,"
            },
            {
                "verse": "Velaque nostra iidem venti animamque ferunt."
            },
            {
                "verse": "Qua tamen in terra est mea lux, convertor ad illam,"
            },
            {
                "verse": "Et frustra Eurydices nomen in ore meo est:"
            },
            {
                "verse": "Atque ita coniunctorum animis et amore duorum,"
            },
            {
                "verse": "Alteri adest semper quod cupit, alteri abest."
            }
        ],
        [
            {
                "verse": "Non tua nequicquam mediis sitientis in undis,"
            },
            {
                "verse": "Tantale, flumineus respuit ora liquor;"
            },
            {
                "verse": "Nec frustra esurientem eludunt arbore ab alta"
            },
            {
                "verse": "Semper verticibus pendula poma tuis."
            },
            {
                "verse": "Nempe haec damnatos exercet fabula amantes:"
            },
            {
                "verse": "Huic nos poenarum debita turba sumus."
            },
            {
                "verse": "En ego, cui domina est, quae me mihi charior ipso est,"
            },
            {
                "verse": "Pro qua non metuam, vivat ut illa, mori;"
            },
            {
                "verse": "Quae me prae dulci germana et fratribus aureis,"
            },
            {
                "verse": "Praeque suo sese dicit amare viro;"
            },
            {
                "verse": "Cum teneant nos iidem ambo intra tecta penates"
            },
            {
                "verse": "Una eadem, atque uno pene etiam in thalamo,"
            },
            {
                "verse": "Saepe ut nuda sinus et qualis surgit ab ipso"
            },
            {
                "verse": "Mane toro veniat conspicienda mihi;"
            },
            {
                "verse": "Non tamen huic possumve meos narrare labores,"
            },
            {
                "verse": "Atque aliquam adversis poscere rebus opem;"
            },
            {
                "verse": "Non ve sedere una, non dextrae iungere dextram,"
            },
            {
                "verse": "Non dare lacteolis basiolum digitis:"
            },
            {
                "verse": "Omnia quae possunt alii, qui tam nec amantur,"
            },
            {
                "verse": "Nec quorum tantus concutit ossa Deus."
            },
            {
                "verse": "Atque haec non patior, quia magnos impia Divos"
            },
            {
                "verse": "Laeserit acta gravi lingua furore mea;"
            },
            {
                "verse": "Aut violarim audax proavorum sancta sepulchra"
            },
            {
                "verse": "Et fraterna piis eruerim ossa locis;"
            },
            {
                "verse": "Aut reserans Italas Gallis venientibus urbes"
            },
            {
                "verse": "Intulerim Veneta barbara signa manu."
            },
            {
                "verse": "Sed neque sopiti Alecto intentavit in ora"
            },
            {
                "verse": "Luridam ab inferno stans Phlegethonte facem;"
            },
            {
                "verse": "Foemina devotum nec me ulla potentibus herbis"
            },
            {
                "verse": "Prodidit, et magici docta ministra doli,"
            },
            {
                "verse": "Infecitque dapes et diris pocula succis,"
            },
            {
                "verse": "Quales Circaeos imbuerant cyathos"
            },
            {
                "verse": "Tunc, cum hominum e facie remex patientis Ulyssei"
            },
            {
                "verse": "Induit in varias pectora versa feras."
            },
            {
                "verse": "Quippe horum nihil est, tantum tuus ille maritus,"
            },
            {
                "verse": "Eurydice, annosis durior ilicibus,"
            },
            {
                "verse": "Observat te meque simul prohibetque vel uno"
            },
            {
                "verse": "Cedere te lateri longius ungue suo."
            },
            {
                "verse": "Ille tuae raptum fronti decus et mea nuper"
            },
            {
                "verse": "Misit in Adriacas dona scelestus aquas."
            },
            {
                "verse": "Quamque mihi telam pingebas nexibus aureis,"
            },
            {
                "verse": "Igni non ipso mitior igne dedit."
            },
            {
                "verse": "Ille tibi, si quando aliquo diversus abire"
            },
            {
                "verse": "Cogitur et regis castra viasque sequi,"
            },
            {
                "verse": "Imponit legem exosus, ne quod mihi verbum"
            },
            {
                "verse": "Dicas, ne ve in me lumina coniicias,"
            },
            {
                "verse": "Neve aliquem auscultes, de me quicunque loquatur,"
            },
            {
                "verse": "Neve legas digitis scripta notata meis."
            },
            {
                "verse": "Utque pater bimae, gestit quae incedere, natae,"
            },
            {
                "verse": "Sic custode tuum munit utrumque latus."
            },
            {
                "verse": "Interea querulo plenas sermone tabellas"
            },
            {
                "verse": "Dat tibi, iuratos commemoratque Deos"
            },
            {
                "verse": "Et Venerem matrem et, cui vincla iugalia curae,"
            },
            {
                "verse": "Saturni magnam progeniem atque nurum:"
            },
            {
                "verse": "Et modo quae in nostro capiantur, scribit, amore"
            },
            {
                "verse": "Comperta esse tibi singula consilia."
            },
            {
                "verse": "Nunc si comperiet quicquam, mala multa minatur,"
            },
            {
                "verse": "Teque absens etiam ferreus excruciat."
            },
            {
                "verse": "Ne valeas unquam insanos finire dolores,"
            },
            {
                "verse": "Nullaque sit miserae non gravis hora tibi."
            },
            {
                "verse": "Proh superi, Eurydice, tune haec tam tristia, tamque"
            },
            {
                "verse": "Perdita facta animo perpetiente feres?"
            },
            {
                "verse": "Tune ullis sine deliciis poteris, mea vita,"
            },
            {
                "verse": "Cum tibi tam ingrato consenuisse viro?"
            },
            {
                "verse": "Adde quod exuperat cornicum saecla vetusta,"
            },
            {
                "verse": "Natus et is multo est, quam pater ante tuus:"
            },
            {
                "verse": "Quasque vides, ipso non sunt in vertice: canos"
            },
            {
                "verse": "Occulit adscitis calvitiumque comis;"
            },
            {
                "verse": "Immundamque animam et late graveolentia odoro"
            },
            {
                "verse": "Flore Arabum et multis artibus ora fovet."
            },
            {
                "verse": "Parcite custodes: non est mea digna puella,"
            },
            {
                "verse": "Quae senis impuri perferat imperium;"
            },
            {
                "verse": "Et me si videat quis vestrum accedere ad illam,"
            },
            {
                "verse": "Avertat se, aliam dissimuletque viam;"
            },
            {
                "verse": "Aut niveam dum tango manum, dum mollia carpo"
            },
            {
                "verse": "Oscula, vos somno lumina victa date."
            },
            {
                "verse": "Si piget hoc, dura tum me vincite catena,"
            },
            {
                "verse": "Et contusa gravi compede crura sonent,"
            },
            {
                "verse": "Mille vel inclusum dubiis perplexibus error"
            },
            {
                "verse": "Detineat, tecti Creta superba tui;"
            },
            {
                "verse": "Innixi aut ferro muri atque adamantina turris,"
            },
            {
                "verse": "Cocyti aut triplici sepiat unda lacu,"
            },
            {
                "verse": "Dum servet nostram custodia nulla puellam."
            },
            {
                "verse": "Ah pereant, quos haec tam mala cura movet!"
            },
            {
                "verse": "Tum primum Eurydices cupiam periisse maritum,"
            },
            {
                "verse": "Illa sit ut duro libera servitio:"
            },
            {
                "verse": "Quemque velit, cuicunque velit, spectetque loquaturque,"
            },
            {
                "verse": "Acclinetque humero languida molle caput."
            },
            {
                "verse": "Cur tamen ipse miser pereas? sine me tua tantum"
            },
            {
                "verse": "Uxor amet: tunc te mi superesse velim,"
            },
            {
                "verse": "Tunc te laudabo, tunc te mea Musa per aevum"
            },
            {
                "verse": "Praesentum et venturum omnium in ora feret;"
            },
            {
                "verse": "Tunc quos nunc habeo et quos sum olim habiturus amicos,"
            },
            {
                "verse": "Omnibus ipse mihi charior untis eris."
            },
            {
                "verse": "Diliget illa etiam plus te, mitescere si te"
            },
            {
                "verse": "Senserit: immites ipse repellit amor."
            },
            {
                "verse": "Peccabitque minus, modo si peccare libebit,"
            },
            {
                "verse": "De te cum sibi nil, unde queratur, erit."
            },
            {
                "verse": "Obsequio tenerae vincuntur corda puellae,"
            },
            {
                "verse": "Obsequium magni numinis instar habet."
            },
            {
                "verse": "Obsequium blando paulatim assuescere amanti,"
            },
            {
                "verse": "Et Veneris multas ferre iugum docuit,"
            },
            {
                "verse": "Quarum ante immodicos spirabant lumina fastus."
            },
            {
                "verse": "Contra iusta malis instruit ira dolis:"
            },
            {
                "verse": "Hos natura parens illis, ut cornua tauris,"
            },
            {
                "verse": "Alitibusque ungues rostraque longa dedit."
            },
            {
                "verse": "His se defendunt armis, laesaeque repugnant"
            },
            {
                "verse": "Scilicet: haec noceant ne tibi tela, cave."
            },
            {
                "verse": "Nec melius cavisse potes, quam si bene factis"
            },
            {
                "verse": "Ingenium dominae promereare tuae."
            },
            {
                "verse": "Hae tibi sint artes, sic illam vincere tenta:"
            },
            {
                "verse": "Vinces, aut victus damna minora feres."
            },
            {
                "verse": "Nec tu foemineas irrites coniugis iras:"
            },
            {
                "verse": "Foemineus refugit crimina nulla dolor."
            },
            {
                "verse": "Nil metuunt violare, nihil pervertere parcunt:"
            },
            {
                "verse": "E coelo dederint praecipites superos,"
            },
            {
                "verse": "Cum spe deiectaeque sua durique perosae"
            },
            {
                "verse": "Facta viri madidis ingemuere genis."
            },
            {
                "verse": "Traiecit rigido natorum pectora ferro"
            },
            {
                "verse": "Isthmiaci Colchis victa dolore tori."
            },
            {
                "verse": "Apposuit natum patriis in prandia mensis"
            },
            {
                "verse": "Impia Bistonium Daulias ulta scelus."
            },
            {
                "verse": "Quot mare habet Libycum fluctus, quot littus arenas,"
            },
            {
                "verse": "Tot movet in laeso foemina corde dolos."
            },
            {
                "verse": "Sed quid ego haec repeto? me tantum utare magistro,"
            },
            {
                "verse": "Saevierit damno foemina nulla tuo."
            },
            {
                "verse": "Tunc, quae te miserum mala nunc versantque trahuntque,"
            },
            {
                "verse": "Effluxisse tuo protinus ex animo"
            },
            {
                "verse": "Dices, ut fracta fontis liquor effluit urna,"
            },
            {
                "verse": "Gestatus flavo virginis in capite,"
            },
            {
                "verse": "Si forte in triviis pueri dum praelia ludunt,"
            },
            {
                "verse": "Impulsus duri testam aperit silicis:"
            },
            {
                "verse": "Atque haec dat gemitum et largo simul expluit imbri,"
            },
            {
                "verse": "Horridulos illi perluit unda sinus."
            },
            {
                "verse": "Pax aderit, pacisque Deus cum matre Cupido,"
            },
            {
                "verse": "Nudaque amabilibus Gratia mixta iocis,"
            },
            {
                "verse": "Terque solum pellens tenero pede Lusus, ut olim"
            },
            {
                "verse": "Aurea cum faciles saecla tulere viros."
            },
            {
                "verse": "Nullae vexabant curae mortalia corda,"
            },
            {
                "verse": "Libertas illo tempore magna fuit."
            },
            {
                "verse": "Dura nec inscriptis astabant legibus aera,"
            },
            {
                "verse": "Culpa scelusque aberant sollicitusque timor,"
            },
            {
                "verse": "Nec vicina suis natam vetuere parentes"
            },
            {
                "verse": "Non observatos ferre per arva pedes."
            },
            {
                "verse": "Nec socias lecti mos custodire puellas,"
            },
            {
                "verse": "Liminaque obducta claudere firma sera."
            },
            {
                "verse": "Simplicitas magis ipsa iuvabat, tum bona passim"
            },
            {
                "verse": "Gaudia cum nullis iuncta habuere malis."
            },
            {
                "verse": "Haec et plura tibi contingent commoda: quae non"
            },
            {
                "verse": "Regum spes alto nixa pedem solio,"
            },
            {
                "verse": "Aerataeque acies constipatique manipli,"
            },
            {
                "verse": "Omnis et acta tuo terra sub arbitrio,"
            },
            {
                "verse": "Omne mare exuperent: ipso te iudice felix,"
            },
            {
                "verse": "Ditior et votis esse ferere tuis."
            },
            {
                "verse": "Des modo te nobis curare volentibus aegrum,"
            },
            {
                "verse": "Vulnera tractari sustineasque tua."
            },
            {
                "verse": "Promere opem egregios Podalirion et Chirona"
            },
            {
                "verse": "Vincam ego tam doctas non habuisse manus:"
            },
            {
                "verse": "Ipse tibi adsistat medicae Deus arbiter artis,"
            },
            {
                "verse": "Illa non poteris convaluisse via."
            },
            {
                "verse": "At si, quae moneo, surda contempseris aure,"
            },
            {
                "verse": "Verbaque do rapidis nunc mea turbinibus,"
            },
            {
                "verse": "Irrita post paulo spreti praecepta poetae"
            },
            {
                "verse": "Flebis, teque mihi non habuisse fidem."
            }
        ],
        [
            {
                "verse": "Increpat admissi tenerum dum forte Galesum,"
            },
            {
                "verse": "Et queritur fluxa Maximus esse fide;"
            },
            {
                "verse": "Dumque malos pueri mores incusat, et ipsi"
            },
            {
                "verse": "Dura lacessitus verba ministrat amor:"
            },
            {
                "verse": "Non ille urgenti sese purgare magistro,"
            },
            {
                "verse": "Non multa offensum conciliare prece,"
            },
            {
                "verse": "Inficias non ire et testes poscere divos,"
            },
            {
                "verse": "Largo purpureas imbre rigante genas;"
            },
            {
                "verse": "Non etiam irasci contra, iustique doloris"
            },
            {
                "verse": "Accensam in laeso promere corde facem."
            },
            {
                "verse": "Nil horum aggreditur: sed tantum ingrata loquentis"
            },
            {
                "verse": "Implicitus collo dulce pependit onus."
            },
            {
                "verse": "Nec mora, cunctanti roseis tot pressa labellis"
            },
            {
                "verse": "Oscula coelitibus invidiosa dedit,"
            },
            {
                "verse": "Arida quot levibus flavescit messis aristis,"
            },
            {
                "verse": "Excita quot vernis floribus halat humus."
            },
            {
                "verse": "Maxime, quid dubitas? Si te piget, ipse tuo me"
            },
            {
                "verse": "Pone loco: haec dubitem non ego ferre mala."
            },
            {
                "verse": "Sed neque iam dubitas, nec te piget, inque volentem"
            },
            {
                "verse": "Basia mellitus contulit illa puer."
            },
            {
                "verse": "Macte tuo damno et pueri, bone Maxime, culpa,"
            },
            {
                "verse": "Macte tua culpa nequitiaque, puer."
            },
            {
                "verse": "Nam veneror, quorum placidi non pectora mores"
            },
            {
                "verse": "Composuere minus, quam face torret amor."
            },
            {
                "verse": "Crediderim in sancto dentur si iurgia coelo"
            },
            {
                "verse": "Inter se faciles non secus esse Deos."
            },
            {
                "verse": "Ex omni vobis mollissima vellere fila"
            },
            {
                "verse": "Nevit docta colo ducere fata soror."
            },
            {
                "verse": "Quis sortem magis optandam sibi poscat amoris,"
            },
            {
                "verse": "Maxime, sive tua, sive, Galese, tua?"
            },
            {
                "verse": "Tene tui faciunt pueri peccata beatum?"
            },
            {
                "verse": "Tune tuo peccans gratior es domino?"
            },
            {
                "verse": "Sic o saepe meus peccet, sic laedat amorem,"
            },
            {
                "verse": "Sic mihi se laeso praestet amore puer."
            }
        ],
        [
            {
                "verse": "Non quod me geminas tenere linguas,"
            },
            {
                "verse": "Et Graiam simul et simul Latinam,"
            },
            {
                "verse": "Semproni, reputem, mei libelli"
            },
            {
                "verse": "Materna tibi voce sunt loquuti,"
            },
            {
                "verse": "Ut tanquam saturum hinnuloque aproque"
            },
            {
                "verse": "Vilem iuverit esse me fasellum:"
            },
            {
                "verse": "Quod tu carminibus tuis venustis"
            },
            {
                "verse": "Permirum tibi dixeras videri."
            },
            {
                "verse": "Sed famae veritus malae periclum,"
            },
            {
                "verse": "Campo versor in hoc loquutionis:"
            },
            {
                "verse": "Quod dicam tibi, quem proboque amoque"
            },
            {
                "verse": "Quantum pignora vix amant parentes,"
            },
            {
                "verse": "Ut cum noveris id, cavere possis."
            },
            {
                "verse": "Nam pol qua proavusque avusque lingua"
            },
            {
                "verse": "Sunt olim meus et tuus loquuti,"
            },
            {
                "verse": "Nostrae quaque loquuntur et sorores,"
            },
            {
                "verse": "Et matertera nunc et ipsa mater,"
            },
            {
                "verse": "Nos nescire loqui magis pudendum est,"
            },
            {
                "verse": "Qui Graiae damus et damus Latinae"
            },
            {
                "verse": "Studi tempora duplicemque curam,"
            },
            {
                "verse": "Quam Graia simul et simul Latina."
            },
            {
                "verse": "Hac uti ut valeas tibi videndum est:"
            },
            {
                "verse": "Ne dum marmoreas remota in ora"
            },
            {
                "verse": "Sumptu construis et labore villas,"
            },
            {
                "verse": "Domi te calamo tegas palustri."
            }
        ],
        [
            {
                "verse": "Te Giberte cano, purus dum templa sacerdos"
            },
            {
                "verse": "Ingreditur, cupioque tuas attingere laudes."
            },
            {
                "verse": "Sit modo non impar tanto sub pondere, quae me"
            },
            {
                "verse": "Musa vocat: nec eam ventura redarguat aetas"
            },
            {
                "verse": "Obscurae carmen claro tibi condere famae,"
            },
            {
                "verse": "Et magnum brevibus voluisse intexere chartis."
            },
            {
                "verse": "Nuntius ut vitreas Benaci vectus ad undas,"
            },
            {
                "verse": "Muscoso subter pendentia fornice tecta,"
            },
            {
                "verse": "Atque Dei laetis implevit vocibus aures"
            },
            {
                "verse": "Advenisse diem, quo formosissima terrae"
            },
            {
                "verse": "Ausoniae Verona sacris templisque regendis"
            },
            {
                "verse": "Demissum coelo et magnis virtutibus auctum"
            },
            {
                "verse": "Acciperet iuvenem, qualem vix ipsa petebat,"
            },
            {
                "verse": "Forte Pater gelido in luco sylvaque virenti"
            },
            {
                "verse": "Fontibus et rivis cubito subnixus et urnae"
            },
            {
                "verse": "Iura dabat: cui carbasei mollissima fili"
            },
            {
                "verse": "Stamina pingebant fuco, vestemque parabant"
            },
            {
                "verse": "Caeruleam, innumerae nodis ac retibus aureis"
            },
            {
                "verse": "Collectos comptae crines tempusque decorum,"
            },
            {
                "verse": "Incinctaeque auro surasque sinusque fluentes"
            },
            {
                "verse": "Vestibulo in thalami natae, niveosque lacertos"
            },
            {
                "verse": "Nudabant operi: quo pulchro ex agmine Sirme"
            },
            {
                "verse": "Docta lyrae digitis percurrere fila canebat"
            },
            {
                "verse": "Carmen, quod totidem numeris Gardeque Saloque"
            },
            {
                "verse": "Reddebant; sol aestivos circumvagus orbes"
            },
            {
                "verse": "Axe terens medio currum librabat Olympo."
            },
            {
                "verse": "Ergo avidis allata Deus postquam auribus hausit,"
            },
            {
                "verse": "Promissosque olim fatis sibi laetus honores"
            },
            {
                "verse": "Agnovit, tangens haerentem uligine barbam,"
            },
            {
                "verse": "Demulcensque manu iussit vicina vocari"
            },
            {
                "verse": "Flumina; dein sese placidum convexa sub alta"
            },
            {
                "verse": "Speluncae senior solitaque in sede recepit."
            },
            {
                "verse": "Postera iam coelo stellas noctemque fugarat"
            },
            {
                "verse": "Lustrabatque dies multo terrasque fretumque"
            },
            {
                "verse": "Lumine, cum nitidis venit Ticinus in undis,"
            },
            {
                "verse": "Piscosusque altas involvens Lambrus arenas."
            },
            {
                "verse": "Venit et indigenis foecundans Ollius arva"
            },
            {
                "verse": "Deductus rivis, et cultos Abdua campos"
            },
            {
                "verse": "Amne secans, fulvo ripasque interlitus auro."
            },
            {
                "verse": "Nec rapidus fluvioque Athesis spectandus amoeno"
            },
            {
                "verse": "Defuit, aut Patavi circumque intraque pererrans"
            },
            {
                "verse": "Moenia Meduacus triplici circumdata muro:"
            },
            {
                "verse": "Moenia, quae positor pugnas et bella perosus"
            },
            {
                "verse": "Musarum Iliacus studiis Phoeboque sacravit."
            },
            {
                "verse": "Populiferve Padus genitor, qui flumina centum"
            },
            {
                "verse": "Ipse suo accipiens vasto latissimus alveo"
            },
            {
                "verse": "Ubera terrarum cursu per pinguia lapsus"
            },
            {
                "verse": "Portat, seque mari septenis amnibus infert."
            },
            {
                "verse": "Quos tunc atque alios velatus harundine crinem"
            },
            {
                "verse": "Mintius excepit venientes limine primo"
            },
            {
                "verse": "Obvius atque in tecta parentis saxea duxit,"
            },
            {
                "verse": "Laetifico cordis non celans gaudia vultu."
            },
            {
                "verse": "Qui simul ac udos posuere sedilibus artus"
            },
            {
                "verse": "Cristallo rigida fultis et iaspide glauca,"
            },
            {
                "verse": "Continuo Nymphae mensas ante ora Deorum"
            },
            {
                "verse": "Speluncae in medio niveis mantilibus apte"
            },
            {
                "verse": "Consternunt, dapibusque onerant, Dictaeaque plena"
            },
            {
                "verse": "Vina ferunt referuntque manu, calicesque madentes"
            },
            {
                "verse": "Praecingunt myrto atque implexis flore coronis,"
            },
            {
                "verse": "Purpureoque rosae, Medorumque arboris albo:"
            },
            {
                "verse": "Medorum quondam, sed quae nunc plurima laetas"
            },
            {
                "verse": "Benaci vestit ripas, non illa caduca"
            },
            {
                "verse": "Fronde virens, suavique auras permulcet odore."
            },
            {
                "verse": "Post ubi prima quies epulis, Deus ipse magister"
            },
            {
                "verse": "Undifragi domitorque lacus, praesentia circum"
            },
            {
                "verse": "Numina respiciens, his vocibus ora resolvit:"
            },
            {
                "verse": "\"Quod votis toties nequicquam optavimus unum"
            },
            {
                "verse": "Vobiscum, Divi, fausto modo sydere luces,"
            },
            {
                "verse": "Vertentes luces fatorum orbisque ministrae,"
            },
            {
                "verse": "Advexere: vehit pleno bona copia cornu,"
            },
            {
                "verse": "Largaque pomifera praetendit munera dextra."
            },
            {
                "verse": "Quare vos primo longaevi a semine mundi,"
            },
            {
                "verse": "In mare fluctisonum prono labentia cursu,"
            },
            {
                "verse": "Volvite maiores, vaga flumina, volvite lymphas."
            },
            {
                "verse": "Flos etenim iuvenum, longa formidine saecla"
            },
            {
                "verse": "Perdita qui solvat, quique agglomerata malorum"
            },
            {
                "verse": "Agmina tot bellique faces, quas vidimus ipsi,"
            },
            {
                "verse": "Bactra ultra, Thylemque ultra Scythiamque releget,"
            },
            {
                "verse": "Quique urbes, quique arva colat, Iove missus ab ipso est."
            },
            {
                "verse": "Volvite maiores, vaga flumina, volvite lymphas."
            },
            {
                "verse": "Hic primum miseris viduatas civibus urbes"
            },
            {
                "verse": "Accipiens, vacuosque suis cultoribus agros,"
            },
            {
                "verse": "Replebit numerum exaequans augensque priorem:"
            },
            {
                "verse": "Oppidaque ingenti multum quassata ruina"
            },
            {
                "verse": "Prostratisque solo late moerentia tectis"
            },
            {
                "verse": "Restituet, pulchroque dabit splendescere vultu."
            },
            {
                "verse": "Volvite maiores, vaga flumina, volvite lymphas."
            },
            {
                "verse": "Magno namque pii iuvenis devinctus amore"
            },
            {
                "verse": "Hetruscus Pater, excelsas qui Tybridis arces"
            },
            {
                "verse": "Possidet et nutu Romanum temperat orbem,"
            },
            {
                "verse": "Illius eximias virtutes claraque docti"
            },
            {
                "verse": "Ingenii monumenta et sancti pectoris artes"
            },
            {
                "verse": "Suspiciens, obitosque invicto corde labores,"
            },
            {
                "verse": "Hoc dedit, has illi rerum permisit habenas."
            },
            {
                "verse": "Volvite maiores, vaga flumina, volvite lymphas."
            },
            {
                "verse": "Quid memorem ut tener et primae sub flore iuventae"
            },
            {
                "verse": "Ingentem ad ludum properaverit auspicibus Dis;"
            },
            {
                "verse": "Indole dein quanta nixus, quam fortibus ausis,"
            },
            {
                "verse": "Robore ceu firmo ventorum flamina quercus,"
            },
            {
                "verse": "Aut scopulus fluctus saxo excurrente marinos,"
            },
            {
                "verse": "Sic undas rerum excipiens et plena pericli"
            },
            {
                "verse": "Multa diu casus victor superaverit omnes."
            },
            {
                "verse": "Volvite maiores, vaga flumina, volvite lymphas."
            },
            {
                "verse": "Saepe illum abruptis in vallibus Apennini"
            },
            {
                "verse": "Versantem, luctantis equi cum frangeret armos"
            },
            {
                "verse": "Praecipitansque viam obstrueret torrentibus imber,"
            },
            {
                "verse": "Poeninas vel per fauces tractusque volantem"
            },
            {
                "verse": "Aerios, summo miseratae e vertice, Nymphae"
            },
            {
                "verse": "Optavere graves cohiberent nubila nimbos."
            },
            {
                "verse": "Volvite maiores, vaga flumina, volvite lymphas."
            },
            {
                "verse": "Saepe illi ad magnos reges mandata ferenti"
            },
            {
                "verse": "Astitit unigena proles Iovis, ut bona mater:"
            },
            {
                "verse": "Ut mater bona, quae charo timet omnia nato"
            },
            {
                "verse": "Et cupit in duros comitem sese addere casus."
            },
            {
                "verse": "Tum pueri mirata oculos et verba loquentis,"
            },
            {
                "verse": "- Ipse meas artes iam nunc tibi, dixit, habeto -."
            },
            {
                "verse": "Volvite maiores, vaga flumina, volvite lymphas."
            },
            {
                "verse": "Testis adest triplices magnas discreta per oras,"
            },
            {
                "verse": "Fluviorum nemorumque ferax pecudumque virumque"
            },
            {
                "verse": "Gallia, non auri, pictae non indiga vestis;"
            },
            {
                "verse": "Diversosque iugo ad ventos interque cadentem"
            },
            {
                "verse": "Surgentemque diem longo protenta Pyrene,"
            },
            {
                "verse": "Altis quae geminas despectat frontibus undas."
            },
            {
                "verse": "Tum dictis factisque potens illa inclyta bello"
            },
            {
                "verse": "Lataque et in latas Hispania dissita terras."
            },
            {
                "verse": "Volvite maiores, vaga flumina, volvite lymphas."
            },
            {
                "verse": "Hae nam te insolita orantem, aversasque suorum"
            },
            {
                "verse": "Flectentem regum mentes, Giberte, videbant,"
            },
            {
                "verse": "Acceptos conversa sonos cum vocis imago"
            },
            {
                "verse": "Redderet, et dociles iterarent nomina ripae."
            },
            {
                "verse": "Volvite maiores, vaga flumina, volvite lymphas."
            },
            {
                "verse": "Testis et Adriacus, parvo qui flumine Rhenus"
            },
            {
                "verse": "Lambit humum; testis Thuscis haud maximus undis,"
            },
            {
                "verse": "Maior prole virum, et divinos Arnus honores"
            },
            {
                "verse": "Promeritus, coelum divisque recentibus augens,"
            },
            {
                "verse": "Pulchros qui colles, pulchramque intersecat urbem:"
            },
            {
                "verse": "Gens quorum imperio dispar, nec legibus aequa,"
            },
            {
                "verse": "Illius in studiis iam dudum et amore quiescit."
            },
            {
                "verse": "Volvite maiores, vaga flumina, volvite lymphas."
            },
            {
                "verse": "Tu vero, tu Roma, tui genus ecquod alumni"
            },
            {
                "verse": "Iam non curarum, non commemorare laborum"
            },
            {
                "verse": "Una potes? tolle egregium per saecula nomen,"
            },
            {
                "verse": "Tolle decus, daque alta virum volitare per ora."
            },
            {
                "verse": "Volvite maiores, vaga flumina, volvite lymphas."
            },
            {
                "verse": "Quantum Trinacriae vertex se sustulit Aetnae,"
            },
            {
                "verse": "Aut cinctus stellis Atlas, aut Caucasus ingens,"
            },
            {
                "verse": "Tantum clara virum Romae se nomina tollunt."
            },
            {
                "verse": "Illa novos tibi coelestum concessit honores"
            },
            {
                "verse": "Antiquis cumulans: at tu praesentia saecla"
            },
            {
                "verse": "Firmabis veterumque abolebis damna malorum."
            },
            {
                "verse": "Volvite maiores, vaga flumina, volvite lymphas."
            },
            {
                "verse": "Ecce tibi laeto vestit se gramine tellus"
            },
            {
                "verse": "Et tibi sylva comas nutrit, tibi pabula surgunt;"
            },
            {
                "verse": "Foecundus mites implet tibi pampinus uvas,"
            },
            {
                "verse": "Palladis et nigrum tibi ducit bacca colorem;"
            },
            {
                "verse": "Tum spisso quem rete trahant vel harundine longa,"
            },
            {
                "verse": "Flexivagus nostris crescit tibi piscis in undis."
            },
            {
                "verse": "Volvite maiores, vaga flumina, volvite lymphas."
            },
            {
                "verse": "Accipe quae tibi Parnasi de colle sorores"
            },
            {
                "verse": "Dona ferunt, sacram lauri de fronde coronam,"
            },
            {
                "verse": "Et plectrum, et citharam, scriptasque ab Apolline chartas,"
            },
            {
                "verse": "Aeternum quas ediscant celebrentque minores."
            },
            {
                "verse": "Volvite maiores, vaga flumina, volvite lymphas."
            },
            {
                "verse": "Accipe quae calathis porgunt tibi munera Nymphae,"
            },
            {
                "verse": "Luteolum calthae florem casiamque virentem,"
            },
            {
                "verse": "Liliaque violasque et purpureos hyacinthos."
            },
            {
                "verse": "Haud porxisse prius poterant: bella, horrida bella,"
            },
            {
                "verse": "Pertulimus, dulces et deformavimus agros."
            },
            {
                "verse": "Volvite maiores, vaga flumina, volvite lymphas."
            },
            {
                "verse": "Ut cum lethiferos accendit Syrius ignes,"
            },
            {
                "verse": "Rivus aquas, hortus flores, pratum invidet herbas;"
            },
            {
                "verse": "Pallet humi nullo facies depicta colore,"
            },
            {
                "verse": "Ipsa suos sitiens foetus non educat arbos,"
            },
            {
                "verse": "Intereunt fruges siliqua labente perustae;"
            },
            {
                "verse": "Arva colit nemo siccis arentia glebis,"
            },
            {
                "verse": "Vomeris et durum non admittentia dentem:"
            },
            {
                "verse": "Cuncta iacent nimio coeli contusa calore:"
            },
            {
                "verse": "Tristia sic nostris aderant prius omnia terris."
            },
            {
                "verse": "Volvite maiores, vaga flumina, volvite lymphas."
            },
            {
                "verse": "At postquam laetos effudit Iuppiter imbres,"
            },
            {
                "verse": "Rivus aquas, hortus flores, pratum explicat herbas;"
            },
            {
                "verse": "Ipsa viret tellus, ripae collesque nitescunt."
            },
            {
                "verse": "Dant segetem sulci, nemus altas sufficit umbras;"
            },
            {
                "verse": "Poma suos curvant crescentia pondere ramos;"
            },
            {
                "verse": "Ruris turba Deam venerata ligonibus udam"
            },
            {
                "verse": "Vertit humum et putres exercet vomere campos."
            },
            {
                "verse": "Cuncta vigent coeli foecundis roribus aucta:"
            },
            {
                "verse": "Nostras sic iucunda manent nunc omnia terras."
            },
            {
                "verse": "Volvite maiores, vaga flumina, volvite lymphas."
            },
            {
                "verse": "At vos in septem discreti culmina montes,"
            },
            {
                "verse": "Tuque, pater Tyberine, tuum qui flumen Olympo"
            },
            {
                "verse": "Devehis, hunc olim vobis multosque per annos"
            },
            {
                "verse": "Sic satis o tenuisse: meam mihi iam date partem."
            },
            {
                "verse": "Ipse dabo multis, ne sint mea gaudia sola:"
            },
            {
                "verse": "Et tandem nostris iuvenem concedite terris\"."
            },
            {
                "verse": "Sancta, quibus propriam posuit Gorytius aram,"
            },
            {
                "verse": "Numina, perpetuosque arae sacravit honores,"
            },
            {
                "verse": "Humani columen generis, divina puella,"
            },
            {
                "verse": "Ipse sibi legit summi quam rector Olympi,"
            },
            {
                "verse": "Et tu, divinae genitrix augusta puellae,"
            },
            {
                "verse": "Felix sorte tua, felix nata atque nepote,"
            },
            {
                "verse": "Aetereique puer magnum patris incrementum,"
            },
            {
                "verse": "Arte boni quos egregia coeloque Savini"
            },
            {
                "verse": "Spectari, Pario et spirare in marmore fecit:"
            },
            {
                "verse": "Hac vos pro pietate illi, pro munere tali"
            },
            {
                "verse": "Reddite, si sacrorum unquam pia carmina vatum"
            },
            {
                "verse": "Et castae movere preces coelestia corda,"
            },
            {
                "verse": "Reddite quae posco, mea nec sint irrita vota:"
            },
            {
                "verse": "Ut quos longa dies miseris mortalibus olim"
            },
            {
                "verse": "Advectat varios senio veniente labores,"
            },
            {
                "verse": "Aegrum animum et segnes effoeto in corpore sensus,"
            },
            {
                "verse": "Inque solum pronos vultus nixisque bacillum"
            },
            {
                "verse": "Poplitibus, tardosque gradus tremebundaque membra,"
            },
            {
                "verse": "Tum crebras lachrymis causas, et dura suorum"
            },
            {
                "verse": "Funera et eversos mutata sorte penates,"
            },
            {
                "verse": "Quaeque alia ex aliis passim mala consternatas"
            },
            {
                "verse": "Implerunt terras cupidi post furta Promethei:"
            },
            {
                "verse": "Horum ille immunis totos centum expleat annos"
            },
            {
                "verse": "Auspiciis, Superi, vestris, et numine vestro"
            },
            {
                "verse": "Integer, ut nunc est, nec longae damna senectae"
            },
            {
                "verse": "Sentiat: et charus patriae, iocundus amicis,"
            },
            {
                "verse": "Dives opum, Roma incolumi Latioque fruatur."
            }
        ],
        [
            {
                "verse": "Nam quae te culpae et sceleris tam dira cupido,"
            },
            {
                "verse": "Infelix Solime et saeclis damnanda futuris,"
            },
            {
                "verse": "Corripuit? tantas aut quis furor egit in iras?"
            },
            {
                "verse": "Ut iuvenem patris aetherei praecepta canentem"
            },
            {
                "verse": "Dicta tibi et veterum reserantem oracula vatum"
            },
            {
                "verse": "Praestanti eloquio, teque ad meliora vocantem,"
            },
            {
                "verse": "Compita per mediasque vias e moenibus urbis"
            },
            {
                "verse": "Illusum expuleris; tum caeca perdita mente"
            },
            {
                "verse": "Concursu pressum ingenti, saxisque petitum"
            },
            {
                "verse": "Nudatos artus, ceu quondam grandine densa"
            },
            {
                "verse": "Iuppiter ingeminans terram quatit aethere ab alto,"
            },
            {
                "verse": "Crudelis letho dederis nil tale merentem?"
            },
            {
                "verse": "Ille quidem placido sustollens lumina vultu"
            },
            {
                "verse": "Lustrabatque oculis coelum, intrepidusque pericli"
            },
            {
                "verse": "Laudabat superos, et spe sua damna levabat:"
            },
            {
                "verse": "Cui se, quantus erat, manifesta in luce videndum"
            },
            {
                "verse": "Ipse pater Divum dederat cum compare nato"
            },
            {
                "verse": "Sublimis, medioque illi fulgebat Olympo."
            },
            {
                "verse": "Quin etiam extremo cum iam sub fine laborum"
            },
            {
                "verse": "Disiectus duro frontem et cava tempora nimbo"
            },
            {
                "verse": "Iret iter propius lethi, tamen hostibus ipsis,"
            },
            {
                "verse": "Pro scelere immani moriens, pro talibus ausis"
            },
            {
                "verse": "Ah veniam superos anima fugiente rogabat:"
            },
            {
                "verse": "Placabat superos hosti iam frigida lingua."
            },
            {
                "verse": "Salve, bis senis lectus parere magistris,"
            },
            {
                "verse": "Macte animo, puer, egregio et praestantibus ausis,"
            },
            {
                "verse": "Macte nece, et veris magnum decus addite Divis."
            },
            {
                "verse": "Tu princeps ignominiam plagasque cruentas,"
            },
            {
                "verse": "Et longum memoranda nepotibus aspera fata"
            },
            {
                "verse": "Magnanimi post Herois, quem candida partu"
            },
            {
                "verse": "Coelicolum regi tecto sub paupere Nympha"
            },
            {
                "verse": "Non ullam venerem, nullos experta hymeneos"
            },
            {
                "verse": "Ediderat patrii flavas Iordanis ad undas,"
            },
            {
                "verse": "Testis ades facti: sacro tu primus ab illis"
            },
            {
                "verse": "Sanguine palmiferae terram conspergis Idumes:"
            },
            {
                "verse": "Et pulchrae insolitos decerpens laudis honores,"
            },
            {
                "verse": "Purpurea gaudes frontem cinxisse corona:"
            },
            {
                "verse": "Unde tibi grati nomen dixere minores."
            },
            {
                "verse": "Te colimus: certo tibi tempore sacra quotannis"
            },
            {
                "verse": "Rite damus et thura tuis imponimus aris."
            },
            {
                "verse": "Quod si ulla o votisque hominum precibusque moventur"
            },
            {
                "verse": "Numina, nec cunctis adeo stat perdere Divis"
            },
            {
                "verse": "Ausoniam populosque Italos nomenque Latinum,"
            },
            {
                "verse": "Atque malis prope iam confectae moenia Romae,"
            },
            {
                "verse": "Sancte, veni, coetusque tuos tuaque aurea templa,"
            },
            {
                "verse": "Laeti quae festa velamus fronde per urbes,"
            },
            {
                "verse": "Dexter adi, placidusque animis illabere nostris."
            },
            {
                "verse": "Ac primum miseris bellorum et caedis amorem"
            },
            {
                "verse": "Da, Pater, exuere et tercentum mittere in annos"
            },
            {
                "verse": "Tigrimque Tanaimque ultra, et post ferre quietem"
            },
            {
                "verse": "Sollicitos populi fasces, adiectaque regnis"
            },
            {
                "verse": "Regna super, validoque undantia milite castra,"
            },
            {
                "verse": "Et pacem venerari et mitia vertere duris:"
            },
            {
                "verse": "Dein pestes scelerum tantorum, atque agmine longo"
            },
            {
                "verse": "Multa odii concreta modis mala semina diris,"
            },
            {
                "verse": "Infectasque diti labes et crimina purga"
            },
            {
                "verse": "Heu solito graviora, irasque averte Deorum."
            }
        ],
        [
            {
                "verse": "Dypsas eram: sum facta, Tago dum perluor, aurum"
            },
            {
                "verse": "Tortile Nympharum manibus decus: at memor olim"
            },
            {
                "verse": "Eridani, auditaque tua, Lucretia, forma,"
            },
            {
                "verse": "Heliadum ne te caperent electra tuarum,"
            },
            {
                "verse": "Gestandum charae fluvius transmisit alumnae."
            }
        ],
        [
            {
                "verse": "Ut sol, cum placidis semet depingit in undis,"
            },
            {
                "verse": "A te sic ipso picte puelle micas."
            }
        ],
        [
            {
                "verse": "Graecia cum celeres mihi daedala fingeret alas,"
            },
            {
                "verse": "Esse, homines, vobis dixit in astra viam."
            }
        ],
        [
            {
                "verse": "Vivat in Euganea reliquum tibi lumen oliva,"
            },
            {
                "verse": "Cera sed in sacris luceat alba tuis."
            }
        ],
        [
            {
                "verse": "Hanc nisi Phoebeo rapuisset ab orbe Prometheus,"
            },
            {
                "verse": "Ars homini flammae nulla, nec usus erat."
            }
        ],
        [
            {
                "verse": "Duceret extincto cum Mors Laurente triumphum"
            },
            {
                "verse": "Laetaque pullatis inveheretur equis,"
            },
            {
                "verse": "Respicit insano ferientem pollice chordas"
            },
            {
                "verse": "Viscera singultu concutiente virum."
            },
            {
                "verse": "Mirata est, tenuitque iugum: furit ipse pioque"
            },
            {
                "verse": "Laurentem cunctos flagitat ore Deos."
            },
            {
                "verse": "Miscebat precibus lachrymas lachrymisque dolorem;"
            },
            {
                "verse": "Verba ministrabat liberiora dolor."
            },
            {
                "verse": "Risit, et antiquae non immemor illa querelae,"
            },
            {
                "verse": "Orphi Tartareae cum patuere viae,"
            },
            {
                "verse": "\"Hic etiam infernas tentat rescindere leges,"
            },
            {
                "verse": "Fertque suas, dixit, in mea iura manus\"."
            },
            {
                "verse": "Protinus et flentem percussit dura poetam,"
            },
            {
                "verse": "Rupit et in medio pectora docta sono."
            },
            {
                "verse": "Heu sic tu raptus, sic te mala fata tulerunt,"
            },
            {
                "verse": "Arbiter Ausoniae, Politiane, lyrae."
            }
        ],
        [
            {
                "verse": "O fatis nimium duris exercita Roma,"
            },
            {
                "verse": "Ten decuit toties ultima damna pati?"
            },
            {
                "verse": "Ille tuus sanguis Gallus, tua magna voluptas,"
            },
            {
                "verse": "Gallus Aventini gloria prima soli,"
            },
            {
                "verse": "Gallus Musarum et Phoebi gratissimus hospes,"
            },
            {
                "verse": "Donavit cithara quem pater ipse sua,"
            },
            {
                "verse": "Et cinxere Deae lauro et dixere poetam"
            },
            {
                "verse": "Melpomeneque suum, Calliopeque suum;"
            },
            {
                "verse": "Cui lex et bene suadus honos, rectique cupido,"
            },
            {
                "verse": "Et probitas cordi simplicitasque fuit."
            },
            {
                "verse": "Candida cui ridebat hianti copia cornu,"
            },
            {
                "verse": "Et faciles Nymphae semicaperque Deus;"
            },
            {
                "verse": "Mater et incanos spicis evincta capillos"
            },
            {
                "verse": "Implebat laetis messibus arva Ceres;"
            },
            {
                "verse": "Cui Nar sulfureus, nigra cui Farfarus unda,"
            },
            {
                "verse": "Et qui, Roma, tuas Fucinus auxit aquas,"
            },
            {
                "verse": "Atque Almo, atque Anio Tybrisque paterque Numicus"
            },
            {
                "verse": "Flumina iusserunt largius ire sua:"
            },
            {
                "verse": "Delitiae, mea Roma, tuae, lususque leporque,"
            },
            {
                "verse": "Et spes, et senii remus et aura tui,"
            },
            {
                "verse": "Gallus, per quem oblita tuorum es ante malorum,"
            },
            {
                "verse": "Occidit: heu sine amore et sine lege Deos!"
            }
        ],
        [
            {
                "verse": "Illa piis populis mundoque accepta recenti,"
            },
            {
                "verse": "Sub Iove cum nondum ferreus orbis erat,"
            },
            {
                "verse": "Nec proscissa graves vertebant arva iuvenci,"
            },
            {
                "verse": "Vinea nec lachrymas falce resecta dabat,"
            },
            {
                "verse": "Mella sed aeriae sudabant roscida sylvae,"
            },
            {
                "verse": "Et lac pro gelida flumen habebat aqua."
            },
            {
                "verse": "Nunc o nunc redit ad primos bona quercus honores,"
            },
            {
                "verse": "Quos habuit, mundi cum tener orbis erat;"
            },
            {
                "verse": "Quercus, glande sua quae quondam Heroas alebat,"
            },
            {
                "verse": "Cura Deum quercus sancta piumque nemus,"
            },
            {
                "verse": "Dignaque Cecropiae pinguis cui sylva Minervae"
            },
            {
                "verse": "Cedat, et Herculeis populus apta comis;"
            },
            {
                "verse": "Cedat et ipsa suo laurus Phoebeia luco,"
            },
            {
                "verse": "Inflexaeque pedem Bacchica serta hederae,"
            },
            {
                "verse": "Vel myrti Veneris, vel Sylvani cyparissi,"
            },
            {
                "verse": "Vel quae capripedi pinus amata Deo est."
            },
            {
                "verse": "Namque boni mores nostro rediere sub aevo,"
            },
            {
                "verse": "Ut primum posito constitit illa situ:"
            },
            {
                "verse": "Simplicitasque inculta comam, rectique cupido,"
            },
            {
                "verse": "Et lex et probitas et sine labe fides."
            },
            {
                "verse": "Nec redit ad primos tantum bona quercus honores,"
            },
            {
                "verse": "Quos habuit mundi cum tener orbis erat:"
            },
            {
                "verse": "Sed provecta solo nitidis caput inserit astris,"
            },
            {
                "verse": "Quantum homines aluit, tantum alitura Deos."
            }
        ],
        [
            {
                "verse": "Qualis honos coeli, puro cum surgit Olympo"
            },
            {
                "verse": "Lucifer et fessis clarum caput exerit astris:"
            },
            {
                "verse": "Tale decus te, Bembe, tuis mala fata tulerunt."
            }
        ],
        [
            {
                "verse": "Te ripa natum Eridani Permessus alebat,"
            },
            {
                "verse": "Fecerat et vatem Marsque Venusque suum."
            },
            {
                "verse": "Iniecere manus iuveni et fatalia duris"
            },
            {
                "verse": "Stamina pollicibus persecuere Deae."
            },
            {
                "verse": "Uxor honorata manes dum conderet urna,"
            },
            {
                "verse": "Talia cum multis dicta dedit lachrymis:"
            },
            {
                "verse": "\"Non potui tecum dulcem consumere vitam:"
            },
            {
                "verse": "At iam adero amplexans te cinerem ipsa cinis\"."
            }
        ],
        [
            {
                "verse": "Demessam patriae segetem crescentibus herbis"
            },
            {
                "verse": "Morte tua, venerande puer, specimenque relinquis"
            },
            {
                "verse": "Praereptum genti morum et virtutis avitae."
            },
            {
                "verse": "Te Patavi colles, vitrea te Silis in unda,"
            },
            {
                "verse": "Te Veneti flevere lacus, terque Hadria vastum"
            },
            {
                "verse": "Implevit gemitu moerens et questibus aequor."
            }
        ],
        [
            {
                "verse": "Felsina te genuit, colles rapuere Quirini,"
            },
            {
                "verse": "Longum audita quibus Musa diserta tua est."
            },
            {
                "verse": "Illa dedit rerum domino placuisse Leoni,"
            },
            {
                "verse": "Thebanos Latio dum canis ore modos."
            },
            {
                "verse": "Unanimes raptum ante diem flevere sodales,"
            },
            {
                "verse": "Nec Decimo sanctae non maduere genae."
            },
            {
                "verse": "Quae pietas, Beroalde, fuit tua, credere verum est"
            },
            {
                "verse": "Carmina nunc coeli te canere ad citharam."
            }
        ],
        [
            {
                "verse": "Scythae oculos clausit Phoebus: flevere sorores,"
            },
            {
                "verse": "Fleverunt Charites, funera duxit Amor."
            }
        ],
        [
            {
                "verse": "Et terram et coelum ingenio Certaldus obibam,"
            },
            {
                "verse": "Quaeque fuere aliis clausa, reclusa mihi."
            }
        ],
        [
            {
                "verse": "Te iuvenem rapuere Deae fatalia nentes"
            },
            {
                "verse": "Stamina, cum scirent moriturum tempore nullo,"
            },
            {
                "verse": "Longoli, tibi si canos seniumque dedissent."
            }
        ],
        [
            {
                "verse": "Naturae si quid rerum te forte latebat,"
            },
            {
                "verse": "Id legis in magno nunc, Leonice, Deo."
            }
        ],
        [
            {
                "verse": "Quid mors tam pulchram rapuisti dura puellam?"
            },
            {
                "verse": "Nunquid, me miserum, te quoque tangit amor?"
            }
        ],
        [
            {
                "verse": "Nil tibi non dominus tribuit, Bembine catelle,"
            },
            {
                "verse": "A quo nomen habes, et tumulum et lachrymas."
            }
        ],
        [
            {
                "verse": "Aelia natorum manesque sequuta mariti,"
            },
            {
                "verse": "Usa sua iacet hic Septimiana manu."
            },
            {
                "verse": "Vir Turrinus erat, cum quo tria lustra peregit,"
            },
            {
                "verse": "Iurgiaque in sancto nulla fuere toro."
            },
            {
                "verse": "Binaque de primo Suscepit pignora partu,"
            },
            {
                "verse": "Dein natam matris spemque metumque suae."
            },
            {
                "verse": "Crudeles Divi, proles adoleverat, at mors"
            },
            {
                "verse": "Iniecit tetricas perviolenta manus."
            },
            {
                "verse": "Post quae moerentem, ne quid superesset amanti,"
            },
            {
                "verse": "Abstulit orbatae proxima luna virum:"
            },
            {
                "verse": "Quem simul ac flamma vidit lambente cremari,"
            },
            {
                "verse": "\"Ergo ibis, tecum nec tua, dixit, erit?"
            },
            {
                "verse": "Eripies mihi tu nunquam hoc, fortuna: licebit"
            },
            {
                "verse": "Hoc saltem invita te potuisse mihi\"."
            },
            {
                "verse": "Dixerat, et stricto fixit sua pectora ferro:"
            },
            {
                "verse": "Sic moriens charo nunc quoque iuncta viro est."
            }
        ],
        [
            {
                "verse": "Da sacro cineri flores: hic ille Maroni"
            },
            {
                "verse": "Syncerus Musa proximus, ut tumulo."
            }
        ],
        [
            {
                "verse": "O multum dilecte puer, quae dura parenti"
            },
            {
                "verse": "Fortuna invidit te superesse tuo?"
            },
            {
                "verse": "Quam producebam laetus te sospite vitam,"
            },
            {
                "verse": "Erepto peior morte relicta mihi est."
            }
        ]
    ]
}