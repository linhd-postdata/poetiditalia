{
    "author": "Battista Mantovano",
    "title": "epigrammata iuvenilia",
    "url": "http://www.poetiditalia.it/texts/SPAGNOLI|epig|001",
    "text": [
        [
            {
                "verse": "Care liber, tandem brevibus contente tabellis,"
            },
            {
                "verse": "Vade charoneas nunc habitare domos."
            },
            {
                "verse": "Unde tamen venias quis sitque muneris auctor"
            },
            {
                "verse": "Scire - quod haud dubito - si studiosus erit,"
            },
            {
                "verse": "Nec mora sit, dicas: \"Illa tibi mittor ab urbe"
            },
            {
                "verse": "Quae manet Euganea, quae stetit ante loco"
            },
            {
                "verse": "Et quam Medoacus placidis circumfluit undis,"
            },
            {
                "verse": "Ostia cui nomen tale dedere sua"
            },
            {
                "verse": "Adriaci, seu quam posuit prope litora ponti"
            },
            {
                "verse": "Antenor, captam cum fugeret patriam."
            },
            {
                "verse": "Hispanus ille tuus extat - qui muneris auctor,"
            },
            {
                "verse": "Qui bibit in gremio prima elementa tuo,"
            },
            {
                "verse": "Qui tibi se vitam semper dedisse fatetur -"
            },
            {
                "verse": "Quia tibi Musas seque suasque dicat."
            },
            {
                "verse": "Quidque sui credit, si nunc potes immemor esse,"
            },
            {
                "verse": "Cervarium superas oblivione lupum\"."
            },
            {
                "verse": "Carmina niliaca cur sint inscripta papiro"
            },
            {
                "verse": "Quaerenti, dic: \"Hoc pauperis extat opus."
            },
            {
                "verse": "Et nimio cultum fulvo videtur et auro,"
            },
            {
                "verse": "Felices libros qualiter ire decet;"
            },
            {
                "verse": "Illius at quoniam regina pecunia sedes"
            },
            {
                "verse": "Effugit, in illum defluit omne malum:"
            },
            {
                "verse": "Incultaque fronte decet ire libellos,"
            },
            {
                "verse": "Atque omnes habitus, quos gerit ille, gerant."
            },
            {
                "verse": "Isto laeta, tamen, versu non pauca videbis"
            },
            {
                "verse": "Carmina et assiduis paene referta iocis."
            },
            {
                "verse": "Quae, tristes animi curas cum pellere vellet,"
            },
            {
                "verse": "Edidit, ingenio non tamen apta suo\"."
            },
            {
                "verse": "Et si scire volet quid agam, dilecte libelle,"
            },
            {
                "verse": "Sive quibus quaeret insideam studiis,"
            },
            {
                "verse": "Linquere consilio me, dic, Helicona paterno"
            },
            {
                "verse": "Invitum et Musis vertere terga novem."
            },
            {
                "verse": "Dicque: \"Pro versu nodosa sophismata solvo,"
            },
            {
                "verse": "Pro Musis melior philosophia subit\"."
            },
            {
                "verse": "Si vero te aliquis mordaci carperet ore,"
            },
            {
                "verse": "Quando hic incompte plurima dicta leget,"
            },
            {
                "verse": "Dicito: \"Cum dominus teneris me emisit in annis,"
            },
            {
                "verse": "Illius haerebat prima lanugo genis."
            },
            {
                "verse": "Ille tamen carus tunc versabatur in antris,"
            },
            {
                "verse": "Atque puer Musis tuncque gratus erat;"
            },
            {
                "verse": "Pocula Castalio saepe illi plena liquore"
            },
            {
                "verse": "Tunc etiam puero Calliopea dabat."
            },
            {
                "verse": "Non tamen Aonios se interserit ille poetas;"
            },
            {
                "verse": "Forsitan hoc idem nomen habere cupit."
            },
            {
                "verse": "Ast opus vobis supplex offertque dicatque,"
            },
            {
                "verse": "Radices unde principiumque trahit."
            },
            {
                "verse": "Hoc tibi pollicitum dixit se saepius esse,"
            },
            {
                "verse": "Pollicitus mittit saepius istud opus."
            },
            {
                "verse": "Nunc iubet accipias mittit qua fronte libellum"
            },
            {
                "verse": "Baptista hunc; dicas: 'vos faciatis idem'."
            },
            {
                "verse": "Ille recedenti dedit haec mihi iussa libello"
            },
            {
                "verse": "Quae canerem. Iussit dicere fine: 'vale'\"."
            }
        ],
        [
            {
                "verse": "Quas tibi pollicitus sum, Cortarole, tabellas"
            },
            {
                "verse": "Accipe, nec tristi, te precor, ore lege."
            },
            {
                "verse": "Non cultos iuvat hoc mores nec seria versu,"
            },
            {
                "verse": "Sed potius faciles inseruisse iocos."
            },
            {
                "verse": "Namque sumus iuvenes, iuvenilia dicere fas est,"
            },
            {
                "verse": "Scilicet et dulces composuisse sales."
            },
            {
                "verse": "Cum vero gravior venietque severior aetas,"
            },
            {
                "verse": "Sermoni nostro plus gravitatis erit."
            },
            {
                "verse": "Ipsa senecta licet iuveniles increpet annos,"
            },
            {
                "verse": "Quae nunc facimus fecit et illa tamen."
            },
            {
                "verse": "Sed etiam prima fortes aetate iuvenci"
            },
            {
                "verse": "Inter se certant cornibus oppositis,"
            },
            {
                "verse": "Et pingues validis praescindunt viribus agros,"
            },
            {
                "verse": "Perdulcem semper in Veneremque ruunt."
            },
            {
                "verse": "Emeritae postquam huius venit hora senecta,"
            },
            {
                "verse": "Defluit e frigido pristina corde Venus."
            },
            {
                "verse": "Primariosque docent tellurem scindere tauros"
            },
            {
                "verse": "Et dare sub pando colla torosa iugo."
            },
            {
                "verse": "Cortarole, suos mores fert quaelibet aetas:"
            },
            {
                "verse": "Sic vult qui summa Iuppiter arce tonat."
            },
            {
                "verse": "Ipse puer faciles gaudet componere nugas"
            },
            {
                "verse": "Atque studet rixas fingere saepe leves."
            },
            {
                "verse": "Quisque suae iuvenis fastidia longa puellae"
            },
            {
                "verse": "Conqueritur, verba semper amoris habet."
            },
            {
                "verse": "Deinde graves quarta mores cum aetate sequuntur,"
            },
            {
                "verse": "Quae semper labore dedito quaerit opes."
            },
            {
                "verse": "Tempore post modico subrepit cana senectus,"
            },
            {
                "verse": "Quae iuvenum curas increpat esse leves."
            },
            {
                "verse": "Esset turpe seni verbis iuvenilibus uti;"
            },
            {
                "verse": "Turpe etiam nobis sermo senilis erit."
            },
            {
                "verse": "Cur tamen in Venerem non sit procliva senectus"
            },
            {
                "verse": "Si peteres, satis haec sit tibi causa brevis."
            },
            {
                "verse": "Hi totiens teneras olim futuere puellas,"
            },
            {
                "verse": "Ut sua paulatim perderet ossa calor;"
            },
            {
                "verse": "Et modo quod toto sulcatur corpore rugis,"
            },
            {
                "verse": "Illa prius fuerat sanguine plena cutis."
            },
            {
                "verse": "Si vero sanguis quo fugerit ille requiris,"
            },
            {
                "verse": "Accipe quae lepido carmine vera cantem:"
            },
            {
                "verse": "In cunno cupidis illum emisere puellis,"
            },
            {
                "verse": "Cum tensus rubra fronte Priapus erat."
            },
            {
                "verse": "Quod si tam vires essent velut ipsa voluptas,"
            },
            {
                "verse": "Effugeret penes femina nulla senum;"
            },
            {
                "verse": "Certatim tremulis captarent oscula labris,"
            },
            {
                "verse": "Blanditias dominae concinerentque suae."
            },
            {
                "verse": "Quare nos usus iuvat effutire severos,"
            },
            {
                "verse": "Haec aetas cum sit nostra severa parum."
            },
            {
                "verse": "Hic tener est versus, teneris bene convenit annis:"
            },
            {
                "verse": "Haec est a nostris meta terenda rotis."
            },
            {
                "verse": "Iucundo hoc tristes fallemus carmine curas,"
            },
            {
                "verse": "Quae nostro fixae pectore me perimunt."
            },
            {
                "verse": "Quod si diva Venus me pondere liberet isto,"
            },
            {
                "verse": "Semper ero miles et sua castra sequar."
            },
            {
                "verse": "Et iungam viridi semper mea tempora mirto,"
            },
            {
                "verse": "Vitalis nostrum dum riget aura caput."
            },
            {
                "verse": "Quare, sancta Venus, nobis has adime curas:"
            },
            {
                "verse": "Pendebit templis multa tabella tuis."
            },
            {
                "verse": "Cortarole, meae si qua est tibi cura salutis,"
            },
            {
                "verse": "Nunc pro me Paphiae da pia vota deae."
            }
        ],
        [
            {
                "verse": "Ut scribis, si te totiens tua Cinthia fallit,"
            },
            {
                "verse": "Obsidet illius pectora dura silex,"
            },
            {
                "verse": "Saeva Dionei nec spicula novit amoris,"
            },
            {
                "verse": "Spicula quae exemptum non voluere Iovem."
            },
            {
                "verse": "Tempus erit quo se spreti tendebit amantis:"
            },
            {
                "verse": "Et reddet paenas, auguror, ille suas."
            },
            {
                "verse": "Nam si non iuvenis fas est ut discat amare,"
            },
            {
                "verse": "Cum veniet lento curva senecta pede"
            },
            {
                "verse": "Et nimium se tunc errasse fatebitur amens:"
            },
            {
                "verse": "\"Me miserum!\" dicet \"nunc scio quid sit amor\"."
            },
            {
                "verse": "Haec tibi certa cano: certo deus edidit ore"
            },
            {
                "verse": "Qui manibus semper tela facesque gerit."
            },
            {
                "verse": "Et scio: quaecumque canit deus iste Cupido,"
            },
            {
                "verse": "Eveniunt: didicit non nisi vera loqui."
            },
            {
                "verse": "Et quos sponte suis accingi viderit armis,"
            },
            {
                "verse": "Permittit facili semper amore frui;"
            },
            {
                "verse": "Qui vero fugiunt, veluti iuga prima iuvencus,"
            },
            {
                "verse": "Hos miseros paenis afficit innumeris."
            },
            {
                "verse": "Aspice: Narcisus tenerum spernebat amorem."
            },
            {
                "verse": "Non impune tulit, hunc quoque visit amor:"
            },
            {
                "verse": "Nam licet imprudens alienos fugeret ignes,"
            },
            {
                "verse": "Effugit vultus non tamen ipse suos."
            },
            {
                "verse": "Ergo tuo, si me curas, iam parce dolori:"
            },
            {
                "verse": "Pendeat et digitis levis harundo tuis."
            }
        ],
        [
            {
                "verse": "Nuper, ut auferrem venusini carmina Flacci,"
            },
            {
                "verse": "Hanc petii, quam scis me coluisse, domum."
            },
            {
                "verse": "Hic modicum studio consumpsi tempus inani,"
            },
            {
                "verse": "Ianua cum solido limine iuncta fuit;"
            },
            {
                "verse": "Nec satis est illam ter concussisse quaterque,"
            },
            {
                "verse": "Verum vix haesit postibus ipsa suis."
            },
            {
                "verse": "Insolito quaedam strepitu perterrita virgo"
            },
            {
                "verse": "Venit et exilem retulit esse domum:"
            },
            {
                "verse": "Atque omnes una Laurentii tecta petisse"
            },
            {
                "verse": "Inque malam me tunc iussit abire crucem."
            },
            {
                "verse": "Impiger haud lento passu delubra petivi."
            },
            {
                "verse": "Intravi istius limina sacra dei,"
            },
            {
                "verse": "Et mea per totam dispersi lumina turbam."
            },
            {
                "verse": "Illorum sacra nullus in aede fuit."
            },
            {
                "verse": "\"Cras iterum\" dixi \"- veniam dabis mihi - redibo:"
            },
            {
                "verse": "Quam mihi des, pro me sancta Thalia rogat\"."
            }
        ],
        [
            {
                "verse": "Bis repetam dulces solito de more Camenas:"
            },
            {
                "verse": "Non facile fiet quidquid, amice, petis."
            },
            {
                "verse": "Intactae mihi tam longo tempore cordae,"
            },
            {
                "verse": "Ut iam docta manus sit modo facta rudis."
            },
            {
                "verse": "Sed ne iucundum dicam fugisse laborem,"
            },
            {
                "verse": "Percutiam raucae dissona lyrae."
            },
            {
                "verse": "Sed tamen ignoro mihi quae primordia sumam,"
            },
            {
                "verse": "Quove modo coeptum perficiatur opus."
            },
            {
                "verse": "Nam qui fecunde, qui leniter ire solebat,"
            },
            {
                "verse": "Nunc aret nostri rivulus ingenii."
            }
        ],
        [
            {
                "verse": "Illiricum properas lata rate scindere pontum,"
            },
            {
                "verse": "Dirigis in patriam lataque vela tuam."
            },
            {
                "verse": "Dii tibi dent faciles cursus, quibus aeteris alti"
            },
            {
                "verse": "Et quibus immensi est cura relicta maris."
            },
            {
                "verse": "Eolus includat violentos carcere ventos,"
            },
            {
                "verse": "Impellatque tuam lenior aura ratem."
            },
            {
                "verse": "Te Tethys atque una nymphae Nereides omnes"
            },
            {
                "verse": "Illiricis reddant finibus incolumem."
            },
            {
                "verse": "Et quando patrio solves de litore funem,"
            },
            {
                "verse": "Italiam repetens Adriacosque sinus,"
            },
            {
                "verse": "Alcyones fausto componant omine nidos,"
            },
            {
                "verse": "Aequoreas nec agat spiritus ullus aquas."
            },
            {
                "verse": "Heu si te raperent immensi, Dalmata, fluctus!"
            },
            {
                "verse": "Dimidium nostrae surriperent animae."
            },
            {
                "verse": "Omne at in nostros id vertat Iuppiter hostes,"
            },
            {
                "verse": "Qui inter nos litem dissidiumque volunt."
            },
            {
                "verse": "Iste tuus minimae ne sit tibi causa recessus"
            },
            {
                "verse": "Lacrimulae: dextris vade redique avibus."
            },
            {
                "verse": "Et qui - quod nosti - sine te non vivere possim,"
            },
            {
                "verse": "Fac repetas celeri litora nostra rate."
            }
        ],
        [
            {
                "verse": "Quae a me de Gallis hexterna luce petisti,"
            },
            {
                "verse": "Accipe quod breviter, Aemiliane, canam."
            },
            {
                "verse": "Oenotrii Gallos vini dulcedine captos"
            },
            {
                "verse": "Aereas Alpes transiluisse ferunt:"
            },
            {
                "verse": "Et struxere Italis multas regionibus urbes,"
            },
            {
                "verse": "Hoc quoque quae clarum tempore nomen habent;"
            },
            {
                "verse": "Et cepere omnem, praeter Capitolia, Romam."
            },
            {
                "verse": "Usque adeo virtus gallica transierat!"
            },
            {
                "verse": "Illaque cepissent; verum iunonius anser"
            },
            {
                "verse": "Arguto excubias pectore praemonuit."
            },
            {
                "verse": "Nam capitolinos furtim transcendere muros"
            },
            {
                "verse": "Coeperat hostilis nocte silente manus."
            },
            {
                "verse": "Excubiae somnos, posito tunc forte timore,"
            },
            {
                "verse": "Carpebant; solus pervigil anser erat,"
            },
            {
                "verse": "Qui, seu Iunonis seu alius numine tactus,"
            },
            {
                "verse": "Edidit ore sonos ter quaterque ingeminans."
            },
            {
                "verse": "Exiliere viri, captisque hostiliter armis,"
            },
            {
                "verse": "Victrix digna quidem vincere Roma fuit."
            },
            {
                "verse": "Tunc omnes Galli, rebus tam turpiter actis,"
            },
            {
                "verse": "Victi dixerunt turpe redire domum."
            },
            {
                "verse": "Contulit in Graias se tunc exercitus oras,"
            },
            {
                "verse": "Fortunam adversam et tristia facta gemens."
            },
            {
                "verse": "Pars huius placidam bello praeponere pacem"
            },
            {
                "verse": "Constituit, Graias incoluitque domos."
            },
            {
                "verse": "Altera, non pace sed tristior aptiorque armis,"
            },
            {
                "verse": "Constituit pugnas saevaque bella sequi."
            },
            {
                "verse": "Quae, dum Parnasi sacras pugnaret in arces,"
            },
            {
                "verse": "A turba et Phoebi numine victa fuit."
            },
            {
                "verse": "Dehinc, quando patrias tristis remeavit ad oras,"
            },
            {
                "verse": "Passa quidem fata non meliora fuit,"
            },
            {
                "verse": "Affecti quoniam variis languoribus omnes,"
            },
            {
                "verse": "Non patriam, infernas sed petiere domos."
            }
        ],
        [
            {
                "verse": "Summe potens Mavors, Romani nominis auctor,"
            },
            {
                "verse": "Et profugi mater tu ducis alma Venus:"
            },
            {
                "verse": "Si qua modo Latii vos tangit cura salutis,"
            },
            {
                "verse": "Fortia victrici sumite tela manu."
            },
            {
                "verse": "Tu quoque, sacrato cuius de nomine Roma"
            },
            {
                "verse": "Dicitur, huc geminas, Romule, verte acies."
            },
            {
                "verse": "Qualis, en age, Lydo tempestas solvitur axe"
            },
            {
                "verse": "Et venit Hesperios eruitura lares!"
            },
            {
                "verse": "Cernitis armatis vestitum classibus aequor;"
            },
            {
                "verse": "Cernitis ut remis scinditur omne fretum,"
            },
            {
                "verse": "Utque pedes veniat densus exercitus hastis,"
            },
            {
                "verse": "Quantaque veloci turba vehetur equo."
            },
            {
                "verse": "Vidisti numquam molles tot, Graecia, Persas,"
            },
            {
                "verse": "Cum fidum posuit Epaminunda caput?"
            },
            {
                "verse": "Non tot litus habet Lybiae ferventis arenas;"
            },
            {
                "verse": "Non tot sunt rapido sidera fixa polo."
            },
            {
                "verse": "Heu, tellus tantis est viribus Itala impar,"
            },
            {
                "verse": "Numina, ni ex alto cuncta feratis opem."
            },
            {
                "verse": "Et quamvis posset venienti obrepere turbae,"
            },
            {
                "verse": "Insemet mavult arma movere tamen."
            },
            {
                "verse": "Illinc Parthenope miscet civilia bella,"
            },
            {
                "verse": "Atque illinc nostrae diminuantur opes."
            },
            {
                "verse": "Hinc extrema sequens crudelis fata tyranni,"
            },
            {
                "verse": "Bellum Papa Pius exitiale movet."
            },
            {
                "verse": "Se simulat surdis dux Anguiger auribus esse,"
            },
            {
                "verse": "Impiger ille tamen semper ad arma fuit."
            },
            {
                "verse": "Hesperiae quantum status est mutatus ab illo,"
            },
            {
                "verse": "Sub cuius nutu maximus orbis erat!"
            },
            {
                "verse": "O nostro tellus infortunata sub aevo!"
            },
            {
                "verse": "Quae gens ecce tuas dilaniabit opes!"
            },
            {
                "verse": "O quantas video tibi nunc instare ruinas!"
            },
            {
                "verse": "Nec quisquam est gratam qui tibi praestet opem."
            },
            {
                "verse": "Ipse pater coram flenti ceu victima nato"
            },
            {
                "verse": "Caedetur, miserum filius ante patrem."
            },
            {
                "verse": "Infantes video lacrimantis ab ubere matris"
            },
            {
                "verse": "Raptos indigno vulnere ab hoste peti."
            },
            {
                "verse": "Iam cerno ascensas matres ululare per urbes"
            },
            {
                "verse": "Et generis flere tristia fata sui."
            },
            {
                "verse": "Itala nunc proprio pinguescet terra cruore;"
            },
            {
                "verse": "Praeda recens fient corpora nostra lupis."
            },
            {
                "verse": "Iuppiter, a nobis tales averte ruinas,"
            },
            {
                "verse": "Ista sed in saevas omnia verte feras."
            },
            {
                "verse": "Et quia deficiunt vires animique Latinis,"
            },
            {
                "verse": "In Turcas ipse fulmina verte acies."
            }
        ],
        [
            {
                "verse": "Pierides, vobis venit haec iactura, puellae!"
            },
            {
                "verse": "Indignas tepido tingite rore genas"
            },
            {
                "verse": "Et vestros artus nigro velletis amictu;"
            },
            {
                "verse": "Deflexum et longo tempore ferte caput."
            },
            {
                "verse": "Nam iacet immiti divinus morte poeta,"
            },
            {
                "verse": "Helysias nondum dignus adire domos."
            },
            {
                "verse": "Et quos Virgilio fletus moriente dedistis,"
            },
            {
                "verse": "Edite: Virgilio non fuit inferior."
            },
            {
                "verse": "In primis fuerat perdoctus utraque,"
            },
            {
                "verse": "Nec fuit in tota doctior Italia."
            },
            {
                "verse": "Heredem moriens ex ore reliquerat illum"
            },
            {
                "verse": "Romani princeps Tullius eloquii."
            },
            {
                "verse": "Noverat occultas rerum discernere causas:"
            },
            {
                "verse": "(Creverat in gremio, philosophia, tuo)"
            },
            {
                "verse": "Fulmina, terreno cur cumdensato vapore,"
            },
            {
                "verse": "Impete cur vasta de Iovis arce cadant;"
            },
            {
                "verse": "Qua freta concrescant et qua se lege remittant;"
            },
            {
                "verse": "Proveniat terris maximus unde tremor."
            },
            {
                "verse": "Illum etiam medicae Phoebus praefecerat arti:"
            },
            {
                "verse": "Aegris applicuit non tamen ille manus."
            },
            {
                "verse": "Namque adeo fuerat vestro perculsus amore"
            },
            {
                "verse": "Vobiscum ut noctes conteretque dies."
            },
            {
                "verse": "Candida mens illi, vitiis obnoxia nullis,"
            },
            {
                "verse": "Vir prudens fuerat, vir fueratque bonus."
            },
            {
                "verse": "Quamvis nescio quas fabelas livida turba"
            },
            {
                "verse": "Evomeret, tumidus, credite, livor erat."
            },
            {
                "verse": "Rumores fictos, recti et conscius ipse,"
            },
            {
                "verse": "Se simulans surdis auribus esse, tulit."
            },
            {
                "verse": "Consulto Veneta consultus in Urbe senatus"
            },
            {
                "verse": "Heu linguam spatio legit utramque brevi."
            },
            {
                "verse": "Heu talem in nobis immitia fata poetam,"
            },
            {
                "verse": "Heu talem in nobis surripuere virum!"
            },
            {
                "verse": "Pierides, mecum misero plorate, puellae:"
            },
            {
                "verse": "Plangite veloci plectro nuda manu."
            },
            {
                "verse": "Collectos crines in modum victa relaxet,"
            },
            {
                "verse": "Rivulus e lacrimis vestra per ora fluat."
            },
            {
                "verse": "Quo fugis ante diem nobis, praerepte Tipherni?"
            },
            {
                "verse": "Quae tam insperatae causa fuere necis?"
            },
            {
                "verse": "An ne tibi invidit forsitan crinitus Apollo,"
            },
            {
                "verse": "Cum vidit plectro te meliore frui?"
            },
            {
                "verse": "Ille tamen mestis texit tua nubibus ora,"
            },
            {
                "verse": "Illius ex oculis decidit imber aquae,"
            },
            {
                "verse": "Quando anima exhalans emersit in aethera purum,"
            },
            {
                "verse": "E claustris subito libera facta suis."
            },
            {
                "verse": "Sed quae immature ruperunt tempora vitae?"
            },
            {
                "verse": "Tam cito cur Lachesis livida rupit opus?"
            },
            {
                "verse": "Innumeros cervus vivendo emergit ad annos,"
            },
            {
                "verse": "Saecula tot semper unica vivit avis."
            },
            {
                "verse": "Cultrices quis erit Parcas qui iudicet aequi,"
            },
            {
                "verse": "Si dant in vita longius esse feras?"
            },
            {
                "verse": "Non opus est vano consumere tempora fletu"
            },
            {
                "verse": "Et tepidas frustra perdere tot lacrimas."
            },
            {
                "verse": "Istos mortales nam cum semel exuit artus"
            },
            {
                "verse": "Atque auras abiit spiritus in tenues,"
            },
            {
                "verse": "Non posset revehi lacrimis aut fletibus ullis:"
            },
            {
                "verse": "Sic vult summa qui tonat in arce Deus."
            },
            {
                "verse": "Istas, praeteriens sed quas legat ipse viator,"
            },
            {
                "verse": "Malleolo et celte marmore fige notas:"
            },
            {
                "verse": "\"Componi moriens sua membra Tiphernius isto"
            },
            {
                "verse": "Extrema iussit voce poeta loco."
            },
            {
                "verse": "Qui, vertens multos graeco e semone libellos,"
            },
            {
                "verse": "Corpore deposito, tecta Iovis petiit."
            },
            {
                "verse": "Illum autem vos, qui super estis, flete, poetae:"
            },
            {
                "verse": "Namque decus vestri nominis ille fuit\"."
            }
        ],
        [
            {
                "verse": "Quamvis Thebani non sint mihi pectora Vatis,"
            },
            {
                "verse": "Qui, Narcise, tuum praecinit exitium,"
            },
            {
                "verse": "Est praesaga tamen mihi mens, nec, Dalmata, fallor"
            },
            {
                "verse": "Te captum multis esse cupidinibus."
            },
            {
                "verse": "Et scio arripiat cuius te virginis ardor"
            },
            {
                "verse": "Et tibi contiguas incolat illa domos."
            },
            {
                "verse": "Illius formam, teneros quoque novimus annos,"
            },
            {
                "verse": "Et pariter quam sit pectore fixa tuo."
            },
            {
                "verse": "Et scio te miserum nimio languere dolore,"
            },
            {
                "verse": "Quod nequeas teneris basia ferre genis."
            },
            {
                "verse": "Quid dicam? Quotiens riguo lascivit in horto,"
            },
            {
                "verse": "Aerei pallens qua cadit umbra piri!"
            },
            {
                "verse": "Improba sidereo depascis lumina vultu,"
            },
            {
                "verse": "Et, quae veste latent, sint meliora putas."
            },
            {
                "verse": "Illa tuo facilem virgo se praebet amori"
            },
            {
                "verse": "Et Venerem quam tu non minus illa cupit."
            },
            {
                "verse": "Muri sola vetat moles, quae inter iacet ingens,"
            },
            {
                "verse": "Quin cupidum Veneris perficiatis opus."
            },
            {
                "verse": "Praecipitem te des ex alto, Dalmata, muro,"
            },
            {
                "verse": "Iuppiter ut Damnis se dedit in gremium."
            },
            {
                "verse": "Molliter excipiet nam te Venus ipsa cadentem,"
            },
            {
                "verse": "Ne tua saxosa pectora laedat humus."
            },
            {
                "verse": "Et, ne pronus eas, addet tibi Iuppiter alas,"
            },
            {
                "verse": "Expertus quoniam scit bene quid sit amor."
            },
            {
                "verse": "Iuppiter, haud dubita, semper succurrit amanti."
            },
            {
                "verse": "Eia ergo, ex alta deice te specula."
            },
            {
                "verse": "Atque, ope divina sospes cum veneris illuc,"
            },
            {
                "verse": "Da in niveo felix basia mille sinu."
            },
            {
                "verse": "Illius opponens teneris tua pectora annis,"
            },
            {
                "verse": "Da pro me roseis oscula mille labris."
            },
            {
                "verse": "Sed cave deprehendat te tunc tutela puellae:"
            },
            {
                "verse": "Nam fieret vester forsan amarus amor."
            },
            {
                "verse": "O ego si possem talem reperire puellam!"
            },
            {
                "verse": "Illa foret semper carmine nota meo,"
            },
            {
                "verse": "Et plusquam Nemesis, plusquam formosa Nehera,"
            },
            {
                "verse": "Et plusquam Calvi candida Quintilia,"
            },
            {
                "verse": "Credite, Nasoni plusquam dilecta Corinna,"
            },
            {
                "verse": "Lesbia vel plusquam, dive Catulle, tua."
            },
            {
                "verse": "Quae mea dicetur, clare fiet carmine virgo:"
            },
            {
                "verse": "Atque aevum extendam nomen in omne meum."
            },
            {
                "verse": "Vos, igitur, tenerae, semper mea cura, puellae,"
            },
            {
                "verse": "In quibus est scita spesque salusque mea,"
            },
            {
                "verse": "Nos miseros, quaeso, iuvenes, discatis amare."
            },
            {
                "verse": "Ingenui certe res amor est animi."
            },
            {
                "verse": "Res amor est teneris tantum quae convenit annis:"
            },
            {
                "verse": "Rugosos nimium dedecet ille senes."
            },
            {
                "verse": "Vos igitur tenero, quaeso, subeatis amori,"
            },
            {
                "verse": "Dum tenera est aetas, dum geniusque viret."
            }
        ],
        [
            {
                "verse": "Iurarunt quidam nostri, Brognole, sodalem"
            },
            {
                "verse": "Te captum multis esse cupidinibus."
            },
            {
                "verse": "Et, male ni memini, te hexterna nocte canentem"
            },
            {
                "verse": "Audivi ad clausas perdere verba fores."
            },
            {
                "verse": "Ipse tuis patulas adhibebam versibus aures;"
            },
            {
                "verse": "Mox mecum coepi verbula pauca loqui."
            },
            {
                "verse": "Nonne foret melius molli requiescere lecto,"
            },
            {
                "verse": "Quam tota, raucam nocte ferire lyram?"
            },
            {
                "verse": "Ex hoc si quisquam fructus sequeretur amore,"
            },
            {
                "verse": "Laudarem hunc, isti me comitemque darem."
            },
            {
                "verse": "Sed quoniam nihil hinc sequitur nisi dedecus ingens,"
            },
            {
                "verse": "Est satius multo continuisse pedes. ."
            },
            {
                "verse": "Cur tamen hoc plures alio quam tempore semper"
            },
            {
                "verse": "Insaniant iuvenes, me modo causa latet,"
            },
            {
                "verse": "Ni forte haec: tauros et oves imitantur amando."
            },
            {
                "verse": "Nunc ver: nunc omne luxuriatque pecus."
            },
            {
                "verse": "Ergo inter pecudes isti numerantur amantes,"
            },
            {
                "verse": "Et solos pedes quos imitentur habent."
            },
            {
                "verse": "Praeterea gaudent quotiens noscuntur amare."
            },
            {
                "verse": "Dicunt: \"O quid ego - Phoebus amavit - agam?"
            },
            {
                "verse": "Iuppiter Europam ventosa per aequora vexit;"
            },
            {
                "verse": "Gradivum et Venerem concubuisse ferunt\"."
            },
            {
                "verse": "Et sic dementes studio pascuntur inani"
            },
            {
                "verse": "Et sibi quae faciunt cuncta decere putant."
            },
            {
                "verse": "Fatiferumque bibunt dulci sub melle venenum,"
            },
            {
                "verse": "Quod non post longo tempore percipient."
            },
            {
                "verse": "Et dicent, annis gravior cum venerit aetas:"
            },
            {
                "verse": "\"Me doleo sero paenituisse nimis\"."
            },
            {
                "verse": "Quare, age: quos subeas laqueos, Brognole, videto;"
            },
            {
                "verse": "Neve meum penitus reice consilium."
            },
            {
                "verse": "Scilicet et tempus veniet quo, grandior aevo,"
            },
            {
                "verse": "Dices maturo haec carmina digna sene."
            }
        ],
        [
            {
                "verse": "Forte suburbanis hodie spatiabar in hortis"
            },
            {
                "verse": "Praebueratque mihi Dalmata se comitem."
            },
            {
                "verse": "Securique locum dum nos miramur amoenum"
            },
            {
                "verse": "Astitit et torvi falce Priapus ait:"
            },
            {
                "verse": "\"Quo dirextis iter? Quae vos audacia cepit?"
            },
            {
                "verse": "An paenitus toto pectore mens abiit?"
            },
            {
                "verse": "Hortulus hic et quae dextra levaque videtis"
            },
            {
                "verse": "Subdita sunt curae iugera laeta meae."
            },
            {
                "verse": "Hac ego falce tero volucres, hoc inguine fures,"
            },
            {
                "verse": "Ne quid ab his nostris diminuatur agris."
            },
            {
                "verse": "Namque mihi cultor dat debita sacra quotannis,"
            },
            {
                "verse": "Huc fert cum molli mitia poma piro."
            },
            {
                "verse": "Atque ferunt primas de qualibet arbore fruges;"
            },
            {
                "verse": "Et clamat cum me rustica turba colit:"
            },
            {
                "verse": "Dive, precor rapidos fures averte, Priape;"
            },
            {
                "verse": "Quilibet hortorum te sciat esse deum."
            },
            {
                "verse": "Forsitan ulla meos intrat si femina fines,"
            },
            {
                "verse": "Non exit quin me sentiat esse marem."
            },
            {
                "verse": "Ipse puer, limen si forte tenellulus istud"
            },
            {
                "verse": "Transit, me durum sentit habere femur."
            },
            {
                "verse": "Et quisquis fuerit vir qui diverterit istuc,"
            },
            {
                "verse": "Istinc nodoso stipite caesus abit\"."
            },
            {
                "verse": "Haec deus immiti postquam fuit ore loquutus,"
            },
            {
                "verse": "Contremuere meo pectore corda metu."
            },
            {
                "verse": "Diripuique manu pavidus de vertice tegmen,"
            },
            {
                "verse": "Herbosum pressi ter genibusque solum."
            },
            {
                "verse": "\"Da veniam nobis, si quid peccavimus\" inquam;"
            },
            {
                "verse": "\"Parce: reflectemus enim, Priape, pedem."
            },
            {
                "verse": "Ut subducamus quidquam non venimus istuc,"
            },
            {
                "verse": "Sed tantum cultos ut videamus agros."
            },
            {
                "verse": "Nec quisquam nostrum - mihi hic, bone Iuppiter, adsis -"
            },
            {
                "verse": "Addita tutelae noverat ista tuae."
            },
            {
                "verse": "Non dabis ingratis veniam: sacra quotannis"
            },
            {
                "verse": "Atque aras mediis instituemus agris."
            },
            {
                "verse": "Auritusque tibi quem nos mactemus asellus"
            },
            {
                "verse": "Arcadio semper de grege ductus erit\"."
            },
            {
                "verse": "Annuit ipse deus, et quod contraxerat ante"
            },
            {
                "verse": "Detraxit placida fronte supercilium."
            },
            {
                "verse": "Et sic subridens: \"Meruistis solvere penas"
            },
            {
                "verse": "Scilicet, at prodest dicere quod sequitur."
            },
            {
                "verse": "Sed vobis culti facundia profuit oris."
            },
            {
                "verse": "Illa feros animos efficit esse pios."
            },
            {
                "verse": "Infernas etiam vincit facundia mentes:"
            },
            {
                "verse": "Hac siluit stygiae navita victus aquae;"
            },
            {
                "verse": "Horrendas voces compescuit ore trifauci"
            },
            {
                "verse": "Qui canis aeratas excubat ante fores;"
            },
            {
                "verse": "Cumque suo tacuit Proserpina victa marito,"
            },
            {
                "verse": "Orpheu, thraciam te feriente lyram."
            },
            {
                "verse": "Ingenium nobis non est immitius illis."
            },
            {
                "verse": "Illa quid mirum si quoque flector ego?"
            },
            {
                "verse": "Nec satis est tota quod vobis mente peperci;"
            },
            {
                "verse": "Ast etiam super hoc altera dona feram."
            },
            {
                "verse": "Cernitis hic noster quam sit bene cultus agellus,"
            },
            {
                "verse": "Quot fruges istic terra benigna ferat."
            },
            {
                "verse": "Hic sunt: seu nuces dulces, seu malitis uvas"
            },
            {
                "verse": "Carpite; neu tumeat pectora vestra timor\"."
            },
            {
                "verse": "Dixerat, et geminos curvata falce pepones"
            },
            {
                "verse": "Legit, quos nobis munera grata dedit."
            },
            {
                "verse": "Verbaque porrecto dono superaddidit ista:"
            },
            {
                "verse": "\"Eia, agite: hoc primum munus habete meum."
            },
            {
                "verse": "Pyerides - opus est - mihi carmina dicite, Musae,"
            },
            {
                "verse": "Hellespontiaci munere digna dei."
            },
            {
                "verse": "Non certent dulces huius cum laudibus uvae,"
            },
            {
                "verse": "Nec cum maturis mitia poma piris."
            },
            {
                "verse": "Et quid cum niveo memorem te, carica, lacte?"
            },
            {
                "verse": "Et quid vos etiam, mollia fragara, canam?"
            },
            {
                "verse": "Quid dulces cerasos memorem, quid cerea pruna?"
            },
            {
                "verse": "Cedant cum flavis albida mella favis."
            },
            {
                "verse": "Divinum munus, praeclaro numine dignum!"
            },
            {
                "verse": "O munus dulci dulcius ambrosio!"
            },
            {
                "verse": "Istud si foetidi vidisset cena Neronis,"
            },
            {
                "verse": "Cum iam ponebat Roma superba caput,"
            },
            {
                "verse": "Consilium pingui veluti de pisce vocasset,"
            },
            {
                "verse": "Dixisset caecus verba iocosa senex."
            },
            {
                "verse": "Iuppiter e summa sese demitteret arce,"
            },
            {
                "verse": "Ut sua mortali tangeret ora cibo,"
            },
            {
                "verse": "Si modo nunc esset qui Iuppiter ante manebat,"
            },
            {
                "verse": "Europam qui trans aequora vexit olim."
            },
            {
                "verse": "Hoc etiam potius quam carmine thracius Orpheus"
            },
            {
                "verse": "Flexisset nigri numina dura Iovis."
            },
            {
                "verse": "Tu quoque ad infernas isses sine viribus umbras,"
            },
            {
                "verse": "Tirinti, istius muneris usus ope;"
            },
            {
                "verse": "Et neque Medeae sagae tibi carmina, Iason,"
            },
            {
                "verse": "Quam munus nostrum plus tulisset opis."
            },
            {
                "verse": "Munera pervigilem sopissent ista draconem,"
            },
            {
                "verse": "Aeripides pariter ignivomosque boves."
            },
            {
                "verse": "Illa procul dubio fruges quae protulit istas"
            },
            {
                "verse": "Est vere summo terra dicata Iovi."
            },
            {
                "verse": "Heu quam dira meam tenuere oblivia mentem!"
            },
            {
                "verse": "Hoc immortalem reddere me potui."
            },
            {
                "verse": "Nam mihi quid triplices tali pro munere Parcae"
            },
            {
                "verse": "Donassent? Num me vivere perpetuo?"
            },
            {
                "verse": "Vel saltem totidem quot Nestor viverat annos,"
            },
            {
                "verse": "Vel tibi quot Phoebus, diva Sibilla, dedit?"
            },
            {
                "verse": "Sed dolor hoc nostro crescit cum carmine semper;"
            },
            {
                "verse": "Carmina si cedant, cedet ipse dolor."
            },
            {
                "verse": "Venturus, non herbis equidem nec versibus ullis,"
            },
            {
                "verse": "Sola sedatur oblivione dolor\"."
            }
        ],
        [
            {
                "verse": "Cedite, vos omnes elegi, veniente Tibullo:"
            },
            {
                "verse": "Carmina nam Phoebo proximus ille facit."
            }
        ],
        [
            {
                "verse": "Hispanus modico tegor hoc Baptista sepulcro,"
            },
            {
                "verse": "Cui tenero indignam fata dedere necem."
            },
            {
                "verse": "Sectabar tersi mores numerosque Tibulli,"
            },
            {
                "verse": "Cui, ut par efficerer, officiosus eram."
            },
            {
                "verse": "Qui, cum nec frustra contrivi tempora, quales"
            },
            {
                "verse": "Componerem versus hoc epigramma docet."
            },
            {
                "verse": "Hispanis cognomen avus qui venit ab oris"
            },
            {
                "verse": "Iunxit; Virgilio compatriota fui."
            }
        ],
        [
            {
                "verse": "Iam pater Autumnus, cedente estate, redivit,"
            },
            {
                "verse": "Et septembrales iam rediere dies."
            },
            {
                "verse": "Mutatas longo de palmite substulit uvas"
            },
            {
                "verse": "Rusticus atque idem mitia poma legit;"
            },
            {
                "verse": "Inque lacus curvos collectas deicit uvas"
            },
            {
                "verse": "Et solvit presso mollia musta pede."
            },
            {
                "verse": "Sub flavis tendens auceps nunc retia turdis,"
            },
            {
                "verse": "Plumosum repetit sedulus aucupium."
            },
            {
                "verse": "Nunc melius proprias exercet quilibet artes"
            },
            {
                "verse": "Anni totius tempore quam reliquo,"
            },
            {
                "verse": "Autumnus anni pars est iucundior omnis,"
            },
            {
                "verse": "Solus temporibus fertiliorque tribus."
            },
            {
                "verse": "Nunc omnis longo studio defessa iuventus,"
            },
            {
                "verse": "Ut priscus mos est, rura paterna colunt."
            },
            {
                "verse": "Et studiis omnes curis et in urbe relictis,"
            },
            {
                "verse": "Indulgent variis mente manuque iocis."
            },
            {
                "verse": "Dirigit hic celeres melius falcone sagittas;"
            },
            {
                "verse": "Hic canibus timidos persequitur lepores;"
            },
            {
                "verse": "Illum autem nudum iuvat exercere palestram"
            },
            {
                "verse": "Et victum durae sternere corpus humi."
            },
            {
                "verse": "Quisque suos agitat ludos. Ego solus in urbe"
            },
            {
                "verse": "Otia cum Musis semper amata traho."
            },
            {
                "verse": "Hae, quocumque, feror, vestigia nostra sequuntur,"
            },
            {
                "verse": "Sive domum repetam seu repetamque forum."
            },
            {
                "verse": "His Antenoream veni comitatus in urbem"
            },
            {
                "verse": "Et mecum sedes hic posuere suas."
            },
            {
                "verse": "Hae coeptis studiis incumbere [saepe] suadent:"
            },
            {
                "verse": "Et faciam: visum est nam mihi turpe secus."
            },
            {
                "verse": "Turpe est, marmoream si quis fundaverit urbem,"
            },
            {
                "verse": "Egregium si non perficiatur opus."
            },
            {
                "verse": "Turpe est, qui sacras ediscere coeperit artes,"
            },
            {
                "verse": "Si non quo intrepidus mens sua tendit eat."
            },
            {
                "verse": "Quando e carceribus lentis exivit habenis,"
            },
            {
                "verse": "Est medio cursu non retinendus equus."
            },
            {
                "verse": "Mens mea nec trepidat, quamvis via longa paretur,"
            },
            {
                "verse": "Sera licet modo sit meta tenenda semel."
            },
            {
                "verse": "Troia, licet tarde, tamen est eversa, segesque"
            },
            {
                "verse": "Crescit quo steterant Pergama celsa loco."
            },
            {
                "verse": "Errans tot fuerat [ponti] descrimina Ulixes,"
            },
            {
                "verse": "Navigio paene circuit omne fretum."
            },
            {
                "verse": "Illum detinuit Cyrce et formosa Calipso;"
            },
            {
                "verse": "Post tamen est illi reddita tuta quies."
            },
            {
                "verse": "Et studiis finem Deus atque laboribus istis,"
            },
            {
                "verse": "Cum me sat fessum viderit esse, dabit."
            },
            {
                "verse": "Una tamen superest res quae me terret euntem,"
            },
            {
                "verse": "Qua volui dubium saepe referre pedem."
            },
            {
                "verse": "Namque mihi penitus restat vis nulla peculii,"
            },
            {
                "verse": "Praestet opem dando ni tua larga manus."
            },
            {
                "verse": "Hoc me scribendi nuper fiducia cepit,"
            },
            {
                "verse": "Quam fecit de te publica fama volans."
            },
            {
                "verse": "Namque uno de te sic omnes ore loquuntur:"
            },
            {
                "verse": "Te, hoc est, magnificum munificumque fore."
            },
            {
                "verse": "Et tibi divitias pleno dat copia cornu,"
            },
            {
                "verse": "Et servi tibi sunt estque superba domus."
            },
            {
                "verse": "Vix alius quisquam possedit latius agros,"
            },
            {
                "verse": "Ulli plurave sunt aurea vasa viro."
            },
            {
                "verse": "Praeterea tanto es merito decoratus honore:"
            },
            {
                "verse": "Huius enim populi tradita cura tibi est."
            },
            {
                "verse": "Iuppiter his opibus teque hoc affecit honore:"
            },
            {
                "verse": "Consilium ut miseris possis opemque dare."
            },
            {
                "verse": "Ista Deo res est miseris succurrere grata;"
            },
            {
                "verse": "Diligit hoc praeter cetera quaeque Deus."
            },
            {
                "verse": "Haec nos mortales celestia ducit ad astra,"
            },
            {
                "verse": "Haec animas trahit inferiore domo."
            },
            {
                "verse": "Haec nobis tandem, terrena labe relicta,"
            },
            {
                "verse": "Vitam cum sanctis civibus esse facit."
            },
            {
                "verse": "Dive, tuo ne sis segnis succurrere vati:"
            },
            {
                "verse": "Omni praeter te sum spoliatus ope."
            },
            {
                "verse": "Concussa in scopulos, vi venti, puppis, et undae,"
            },
            {
                "verse": "Nunc in arenoso litore strata iacet."
            },
            {
                "verse": "Et vix evasi superantes litora fluctus,"
            },
            {
                "verse": "Naufragiumque gerit picta tabella meum."
            },
            {
                "verse": "Mendicamque manum subdo praebentibus asses."
            },
            {
                "verse": "Tu quoque sepositis adde manum loculis."
            },
            {
                "verse": "Pauperiem potes hanc parvo leviare talento;"
            },
            {
                "verse": "Dempto hoc, paene nihil tactus acervus erit."
            },
            {
                "verse": "Hic magnus fulvae cumuletur acervus harenae;"
            },
            {
                "verse": "Granula mille trahe: non erit inde minor."
            },
            {
                "verse": "Tu potes his nostris erroribus addere finem,"
            },
            {
                "verse": "Tu potes ex ima me revocare Styge."
            },
            {
                "verse": "Quod neque despero, si quid es mihi, dive, daturus."
            },
            {
                "verse": "Hinc absit, quaeso, quantula cumque mora."
            },
            {
                "verse": "Iuppiter aereas iam nunc conspuet Alpes,"
            },
            {
                "verse": "Iam fundet gelidas nubibus auster aquas."
            },
            {
                "verse": "Vitrea iam rapidos glacies astringet aquarum"
            },
            {
                "verse": "Cursus, iamque gelu tota rigebit humus."
            },
            {
                "verse": "Paene suis omnis spoliata est frondibus arbor,"
            },
            {
                "verse": "Iam matutini temporis aura nocet."
            },
            {
                "verse": "Legit supremas fruges iam rusticus omnes;"
            },
            {
                "verse": "Vina suis et sunt farra locata locis."
            },
            {
                "verse": "Fugit ad Eoos a nobis Gnoscia pelex:"
            },
            {
                "verse": "Signa haec vicinae praevia est hiemis."
            },
            {
                "verse": "Sola pecus, patrio quae tam procul erret ovili,"
            },
            {
                "verse": "Quaeque fiet penitus vellere nuda suo,"
            },
            {
                "verse": "Quo pacto Boream, gelidos quo feret et imbres,"
            },
            {
                "verse": "Quo lubricas glacies aereasque nives?"
            },
            {
                "verse": "Hanc ni forte aliquis pastor dignetur ovili,"
            },
            {
                "verse": "Non erunt vitae tempora longa suae."
            },
            {
                "verse": "Si mihi te facilem dederis, me semper habebis,"
            },
            {
                "verse": "Qui possit pro te terque quaterque mori."
            },
            {
                "verse": "Perpetuumque meo texam tibi carmine nomen,"
            },
            {
                "verse": "Atque aevum mittam nomen in omne tuum."
            },
            {
                "verse": "Posteritas nostris scriptum te longa libellis,"
            },
            {
                "verse": "Te nati atque nepos, te proneposque leget."
            },
            {
                "verse": "Si mihi nestoreos Lachesis donaverit annos,"
            },
            {
                "verse": "Nulla dies meriti me immemorem faciet."
            },
            {
                "verse": "Finis erit. Verbis sum forsan pluribus usus"
            },
            {
                "verse": "Quam sit opus. Parce: est nostra Thalia loquax."
            },
            {
                "verse": "Et mea nunc solito claudatur epistola more:"
            },
            {
                "verse": "Omnia sint vitae tempora laeta tuae."
            }
        ],
        [
            {
                "verse": "Quae iuga bicipitis Parnasi summa tenetis,"
            },
            {
                "verse": "Flectite nunc mentes ad mea verba, Deae."
            },
            {
                "verse": "Vestra puer, Musae, semper sum castra sequutus:"
            },
            {
                "verse": "Vos scitis, nec opus testibus esse reor."
            },
            {
                "verse": "Haec mihi prompta fuit manus ad quodcumque negotii,"
            },
            {
                "verse": "Seu purus, sive nubilus aether erat,"
            },
            {
                "verse": "Seu glacies adstricta gelu penderet hiberno,"
            },
            {
                "verse": "Sive siti premeret aestifer arma canis."
            },
            {
                "verse": "Vix unquam levi nudabam casside frontem;"
            },
            {
                "verse": "Huic lateri semper pendulus ensis erat."
            },
            {
                "verse": "Cognita nec melius fuerat res bellica multis"
            },
            {
                "verse": "Quam nobis, quamvis sim quoque paene puer."
            },
            {
                "verse": "Assiduus quoniam doctum me fecerat usus:"
            },
            {
                "verse": "Usu, quidquid agas, est opus assiduo."
            },
            {
                "verse": "Purpureas quater autumnus colligit uvas,"
            },
            {
                "verse": "Terra novo genuit gramina vere quater."
            },
            {
                "verse": "Atque quater sensi brumalia frigora, postquam"
            },
            {
                "verse": "Sunt mea scripta novae nomina militiae."
            },
            {
                "verse": "Quot sim perpessus, si quis discrimina quaeret,"
            },
            {
                "verse": "Tot sunt, veloces quot gerit aether equos."
            },
            {
                "verse": "Tristia Gradivi me mallem bella, sequutum,"
            },
            {
                "verse": "Atque sub Anguigero tela tulisse duce."
            },
            {
                "verse": "Nam cito defenso seu dives ab hoste redissem,"
            },
            {
                "verse": "Seu cito fatifero caesus ab hoste forem."
            },
            {
                "verse": "Et tamen in primis memini legisse libellis"
            },
            {
                "verse": "Quae data sunt olim praemia militibus."
            },
            {
                "verse": "Sed nunc plura capit terram qui vertit aratro;"
            },
            {
                "verse": "Et qui versare semina pergit humi."
            },
            {
                "verse": "Plura capit vili iuvenis de munere cerdo,"
            },
            {
                "verse": "Pluraque lascivus praemia mimus habet"
            },
            {
                "verse": "Quam qui sacratas versatur Apollinis artes"
            },
            {
                "verse": "Et qui Pieriis cantibus evigilat."
            },
            {
                "verse": "Quid prodest miserum me, dum spe fallor inani,"
            },
            {
                "verse": "Servitium semper pauperiemque pati?"
            },
            {
                "verse": "Est opus ut mea mens alias flectatur ad artes,"
            },
            {
                "verse": "Et, procul a bellis, otia lentus agam."
            },
            {
                "verse": "Gaude, si vobis quid grati fecimus unquam,"
            },
            {
                "verse": "Castalli fontis incola, turba, vale!"
            },
            {
                "verse": "Et si forte mihi quemquam succedere vultis,"
            },
            {
                "verse": "Omnibus est noster dignior Antimachus."
            },
            {
                "verse": "Est doctus certo nam spicula mittere iactu,"
            },
            {
                "verse": "Doctus et hostile vulnerat ense latus;"
            },
            {
                "verse": "Doctus et adversos cum percutit ictibus ictus,"
            },
            {
                "verse": "Atque acrem in girum flectere doctus equum."
            },
            {
                "verse": "Est animo praestans, praestans est corpore, vincit"
            },
            {
                "verse": "Pelidem dextra, Nestora consilio."
            },
            {
                "verse": "Ne meus inducat vobis fastidia sermo,"
            },
            {
                "verse": "Pierides et tu, fons sacer, usque vale!"
            }
        ]
    ]
}