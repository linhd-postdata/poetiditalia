{
    "author": "Gerardo Anechini",
    "title": "de miraculis occursis Mutine",
    "url": "http://www.poetiditalia.it/texts/ANECHINI|carm|001",
    "text": [
        [],
        [
            {
                "verse": "argumentum"
            },
            {
                "verse": "Occidua pastor uestes regione reuelat"
            },
            {
                "verse": "Virgineas, genus ac saluat mortale Maria"
            },
            {
                "verse": "Virgo, parens Christi, plebs et Mutinensis honorat"
            },
            {
                "verse": "Libera Reginum populum dulcedine uictus"
            },
            {
                "verse": "Panditur ecce dies: populo spectante, serenum"
            },
            {
                "verse": "Virginis inde iubar Phebi resplendet in orbe."
            },
            {
                "verse": "Hinc dulcis magna exoritur pietate cupido,"
            },
            {
                "verse": "Noscere mira Dei; capiunt spectacula magna,"
            },
            {
                "verse": "Regino referente uiro. Sed tempora pacis"
            },
            {
                "verse": "Aurea nanque pia hinc Anechinus uoce perorat."
            }
        ],
        [
            {
                "verse": "a. prefatio"
            },
            {
                "verse": "Non rea fert animus iurgantia numina diuum"
            },
            {
                "verse": "Vanaque nota sequi, humanam transponere formam"
            },
            {
                "verse": "In genus alternum procerum lapsosque penates,"
            },
            {
                "verse": "Nec data in ambiguis foliis responsa per auras,"
            },
            {
                "verse": "Non ueteres regum clipeos, nec funera dira,"
            },
            {
                "verse": "Ciuiles gladios multaque ambage per amplum"
            },
            {
                "verse": "Etatis spacium exertos recludere. At ipso"
            },
            {
                "verse": "Tempore sub nostro sancte miracula quedam"
            },
            {
                "verse": "Virginis atque Dei Matris certissima summi,"
            },
            {
                "verse": "Que Mutine populus deuoto pectore sensit,"
            },
            {
                "verse": "Mens canit. Et nec te uatum, Parnase, priorum"
            },
            {
                "verse": "Cantibus illustris, tua uotis cornua caris,"
            },
            {
                "verse": "Templaque Niseo dudum repleta furore"
            },
            {
                "verse": "Ipse colam, Cirrha nec erisque uocatus, Apollo."
            },
            {
                "verse": "Interea nec uos, sed parcite nempe sorores"
            },
            {
                "verse": "Ambrosios lauro suete uincire capillos,"
            },
            {
                "verse": "Auxilio uerum nostra hec compellat arundo"
            },
            {
                "verse": "More suo Muse. Simul et uos cedite, cuncte"
            },
            {
                "verse": "Nanque dee quas turpis amorque infanda cupido"
            },
            {
                "verse": "Protulit esse deas; uates coluisse uetustos"
            },
            {
                "verse": "Vos satis est equidem. Sicut surgente tenebre"
            },
            {
                "verse": "Aurora fugiunt, sic uos radiante necesse est"
            },
            {
                "verse": "Virgine diffugere et uestris habitare sub antris."
            },
            {
                "verse": "Tempus enim nunc uera loqui et sentita referre,"
            },
            {
                "verse": "Fingere nec decet. At tu, persanctissima Mater"
            },
            {
                "verse": "Concipiendo potens Virgoque tumentibus ipsis"
            },
            {
                "verse": "Visceribus Virgo geniti post tempora magni"
            },
            {
                "verse": "Virgo tui, spes certa tuis, pietatis origo"
            },
            {
                "verse": "Suffragium miseris, sapientia uera uocanti"
            },
            {
                "verse": "Templum iusticie, verum que Graius itemque"
            },
            {
                "verse": "Castalii riuus fontis formosus et almus"
            },
            {
                "verse": "Vatibus esse potes, si nostro tempore uatum"
            },
            {
                "verse": "Laurus digna uiret, dulci pia rore Maria"
            },
            {
                "verse": "Hanc ipsam mentem paulisper complue siccam,"
            },
            {
                "verse": "Annue deuote, totum miranda per orbem;"
            },
            {
                "verse": "Hinc Muse liceat paulo tua signa referre"
            },
            {
                "verse": "Que nostris sunt uisa oculis auditaque certe:"
            },
            {
                "verse": "O Regina, tuas fac dignum pangere laudes."
            },
            {
                "verse": "Ac etiam pulcrum tibi sit, sanctissima Virgo,"
            },
            {
                "verse": "Sidereum uocitare uirum pariterque Camenis"
            },
            {
                "verse": "Illustrem sanctis, cuius lyra nostra uigore"
            },
            {
                "verse": "Insigni et uirtute pios queat edere cantus:"
            },
            {
                "verse": "Hic diua pietate potens, hic fortis et alta"
            },
            {
                "verse": "Mente grauisque, equis hoc nemo paratior armis,"
            },
            {
                "verse": "Iustior et gentes sceptro domitare superbas,"
            },
            {
                "verse": "Pacificos decorare uiros et parcere dignis"
            },
            {
                "verse": "Felix, et rebus nemo moderatior amplis."
            },
            {
                "verse": "Omnia nota tibi mundo surgentia toto,"
            },
            {
                "verse": "Annuis ac ideo oranti, quia iusta precatur."
            },
            {
                "verse": "Tuque igitur, quem mox Ligurum ducis aula frequentat"
            },
            {
                "verse": "Regia, cesareo qui sceptro dignus et alto"
            },
            {
                "verse": "Imperio, pulcros cui fert dare Roma triumphos,"
            },
            {
                "verse": "Et merito nuper qui te prefecit apricis"
            },
            {
                "verse": "Vrbibus inde suisque, ligustina qui iubet era"
            },
            {
                "verse": "Imperiis parere tuis populosque feroces"
            },
            {
                "verse": "Et simul inuictos armis quoque nempe potentes"
            },
            {
                "verse": "Consilio insignique tua sub sorte regendos,"
            },
            {
                "verse": "Iam comes Anthoni, dignissime numine tanto,"
            },
            {
                "verse": "Cuius colla iugo tumulo fondata rigenti"
            },
            {
                "verse": "Arx dedit Vrbini, Comes et de Monteferetro"
            },
            {
                "verse": "Inclite, cui parent trine feliciter urbes,"
            },
            {
                "verse": "Sponte sua famulantur item centum oppida culta,"
            },
            {
                "verse": "Omniparentis adhuc mecum spectacula quedam"
            },
            {
                "verse": "Virginis, obnixos dirusque perose superbos"
            },
            {
                "verse": "Contemplare, piis iam nunc te uocibus adde."
            },
            {
                "verse": "Hoc satis est, ceptis mirum prestare fauorem."
            }
        ],
        [
            {
                "verse": "Hanc, iam uexillis diuine Virginis urbem"
            },
            {
                "verse": "Libarat populus Reginus et inde tribunal,"
            },
            {
                "verse": "Atque piis sanctam quadris fabricauerat aram,"
            },
            {
                "verse": "Qua cruor omnipotens et corpus et hostia nostre"
            },
            {
                "verse": "Certa salutis enim debebat uoce leuata"
            },
            {
                "verse": "Nanque sacerdotis celo descendere ab alto."
            },
            {
                "verse": "Obuia tum illi plebs Mutinensis facta secundo"
            },
            {
                "verse": "Omine, cum sacris multum deuota iuuentus"
            },
            {
                "verse": "Cleris signa ferens et sancte vella Marie."
            },
            {
                "verse": "Hos motus fert fama nouos venisse supremo"
            },
            {
                "verse": "Oceano, nobis nec sunt loca cognita prisca."
            },
            {
                "verse": "Sepius incerte uox in contraria fame"
            },
            {
                "verse": "Labitur, et uariat rerum celebrata nouarum"
            },
            {
                "verse": "Facta quidem, mentes diuerso murmure replet."
            },
            {
                "verse": "Principium hec habuisse ferunt qua est ultima Thyle,"
            },
            {
                "verse": "Alcides uel ubi disrupit saxa ruenti"
            },
            {
                "verse": "Iam Thetidi faciendo uiam, penes inde Pirenos"
            },
            {
                "verse": "Montes hi referunt dirimentes Gallica rura"
            },
            {
                "verse": "Finibus Hesperiis. Prono tulit alter et ore"
            },
            {
                "verse": "Sublimem duxisse uiram, a regione Lemani"
            },
            {
                "verse": "Ac reliquus dictu crebro venisse profundi."
            },
            {
                "verse": "Ast omnes quasi fantur et hec penes Anglica rura."
            },
            {
                "verse": "Quid, nobis si fama locum negat edere certum?"
            },
            {
                "verse": "Motus hic est certus, miracula certa perinde."
            },
            {
                "verse": "Ergo modum reserare decet fortasse priorem"
            },
            {
                "verse": "Principii talis. Verum regione bubulcus"
            },
            {
                "verse": "Occidua, ut dicunt, custos nam ruris honesti,"
            },
            {
                "verse": "Forte boues curuo geminos copularat aratro"
            },
            {
                "verse": "Euulsurus enim duro cum uomere sulcos"
            },
            {
                "verse": "Cum matutina radiabat Lucifer alba,"
            },
            {
                "verse": "Mundanorum operum semper stimulator, et hostis"
            },
            {
                "verse": "Nocturni uario rerum discrimine somni."
            },
            {
                "verse": "Postquam telluris per uiscera sanctus arator"
            },
            {
                "verse": "Paulisper rigidum traxit cum pectore cultrum"
            },
            {
                "verse": "Nudato, cepitque boues stimulare quot horis,"
            },
            {
                "verse": "Ecce senex longa grandique etate uerendus,"
            },
            {
                "verse": "Immensam simulansque famem: \"Miserere potentis -"
            },
            {
                "verse": "Inquit - amore Dei, misero succurre labanti"
            },
            {
                "verse": "Triticeo uictu: pectus satiare, bubulce,"
            },
            {
                "verse": "Exhaustum, hoc precor, ipse uelis\". Tum purus arator"
            },
            {
                "verse": "Dixit: \"Amice, uale. Non est michi copia uictus;"
            },
            {
                "verse": "Omnia consumpsi nuper cerealia dona,"
            },
            {
                "verse": "Impellente fame\". Retulit tunc hospes at illi:"
            },
            {
                "verse": "\"Quere locum uictus seruantem commoda cari:"
            },
            {
                "verse": "Nam dabitur satis, hoc sacro sub iure paciscor\"."
            },
            {
                "verse": "Miratus nimium agricola hic sincerus, aratrum"
            },
            {
                "verse": "Linquens, nanque gradu properat qua parte recensque"
            },
            {
                "verse": "Condere triticeum crustum. Spes nulla subibat"
            },
            {
                "verse": "Attamen inde cibi, sed enim parebat ob ipsum"
            },
            {
                "verse": "Mirandum indictum, studet et properare. Repente"
            },
            {
                "verse": "Tres fermentate Cererisque exinde reportat"
            },
            {
                "verse": "Nanque globos niuis instar enim, stupefactus et inquit:"
            },
            {
                "verse": "\"Suscipe, doque libens diuinum munus, amice,"
            },
            {
                "verse": "Non proprium. Matrona laris nec crusta peregit"
            },
            {
                "verse": "Talia nanque mei: uicium ignorantia nescit."
            },
            {
                "verse": "Mens erat at tanti michi nil superesse profecto"
            },
            {
                "verse": "Muneris\". Ast ille, albenti ceruice refulgens,"
            },
            {
                "verse": "Dixit: \"Perge cito, et salienti fontis in unda,"
            },
            {
                "verse": "Que rorat placido nuper tua gramina riuo,"
            },
            {
                "verse": "Hoc submerge simul fermentum, denique cede:"
            },
            {
                "verse": "Est expulsa fames, nec amor michi surgit edendi\"."
            },
            {
                "verse": "Ille magis mirans campi percultor opimi:"
            },
            {
                "verse": "\"Fonte carere agrum quamuis mea conscia tali"
            },
            {
                "verse": "Mens norit, pergam\", dixit. Tum iussa replebat,"
            },
            {
                "verse": "Inuenit et fontem, quo coram candida custos"
            },
            {
                "verse": "Astabat succincta albam sub numine vestem"
            },
            {
                "verse": "Angelico, mulier forma et pulcerrima uirgo"
            },
            {
                "verse": "Hoc ignota uiro. \"Quo pergis - et inquit - amice?"
            },
            {
                "verse": "Ne refuge, et noli nostras conspernere uoces."
            },
            {
                "verse": "Pande iter inceptum, et que uelox cura mouebat"
            },
            {
                "verse": "Nunc te precipitem salientes currere ad undas\"."
            },
            {
                "verse": "Ille parum posita gressus formidine firmat,"
            },
            {
                "verse": "Ac ait: \"Ignoro talamo copulata iugali,"
            },
            {
                "verse": "An sis uirgo uirens: diuina tibi ora nitescunt"
            },
            {
                "verse": "Cultibus in summis. Credo delapsa polorum"
            },
            {
                "verse": "Cardine stellifero sis. Sed quecumque stuporem"
            },
            {
                "verse": "Esse uelis magnum verumque per ora dedisti."
            },
            {
                "verse": "Nunc paulo erectus breuiter quecumque petisti"
            },
            {
                "verse": "Affabor: totum cerno miranda per orbem."
            },
            {
                "verse": "Sulcabam modo conuincto temone per agros,"
            },
            {
                "verse": "Cum michi se obiecit quedam reuerenda senecta"
            },
            {
                "verse": "Maiestas hominis, Christi sed amore petito"
            },
            {
                "verse": "Pane, nichil credens verum supplere roganti"
            },
            {
                "verse": "Certe ego posse viro, cum nil restarat inesum"
            },
            {
                "verse": "Iam michi digesto, suasique recedere. At ille"
            },
            {
                "verse": "Triticeum docet esse cibum suetoque canistro."
            },
            {
                "verse": "Admirans pergo, inuenio, stupor occupat artus"
            },
            {
                "verse": "Ignaros rerum, oblatos nec carpere uictus"
            },
            {
                "verse": "Ac magis ipse cupit, iubet immo mergere in undas"
            },
            {
                "verse": "Has graciles, quibus ac ingens rigor ossa perambit:"
            },
            {
                "verse": "Insolitum cerno fontem, et super omnia uultus"
            },
            {
                "verse": "Admiror tantos, habitum, celestia et ora."
            },
            {
                "verse": "Expleturus enim senis eius iussa, frequento"
            },
            {
                "verse": "Nanque gradum. Rerum que sit sententia profer,"
            },
            {
                "verse": "Si libet, alma, oro. Verum te scire decebat"
            },
            {
                "verse": "Quidquid et ista ferunt miracula; solue parumper"
            },
            {
                "verse": "Hec arcana Dei: tu non sine fontis et huius"
            },
            {
                "verse": "Causa venisti custos. Assuesce petenti."
            },
            {
                "verse": "Post hec ipsa iube quidquid placet: omnia promptis"
            },
            {
                "verse": "Viribus efficiam, et tota cum mente replebo\""
            },
            {
                "verse": "Dixerat. Illa, caput quassans, tunc talia profert:"
            },
            {
                "verse": "\"Cede retro, tecum gradiar, turbare nouumque"
            },
            {
                "verse": "Non licet hunc fontem, inuentum nec mergere crustum"
            },
            {
                "verse": "Munere diuino. Stat mens cognoscere canum"
            },
            {
                "verse": "Nanque senem. Tu perge prior, sequar ipsa uicissim."
            },
            {
                "verse": "Concipies quecumque notant arcana tonantis"
            },
            {
                "verse": "Nanque Dei, illum quando uirum loquar inde morantem\"."
            },
            {
                "verse": "Postquam in conspectum uentum est senis omnipotentis,"
            },
            {
                "verse": "Ipsa Dei cepit Mater tunc talia fari:"
            },
            {
                "verse": "\"Nate, parens rerum celique immensa potestas,"
            },
            {
                "verse": "Nate, tue semper precibus placate parentis,"
            },
            {
                "verse": "Nunc pietas te nulla pium mouet? Omnia fato"
            },
            {
                "verse": "Sic mandas properare suo? mortale genusque"
            },
            {
                "verse": "Vno ictu eterni flammis furialibus ignis"
            },
            {
                "verse": "Mergere sicque iubes? Magno iam nuper Olympo"
            },
            {
                "verse": "Nilque mee potuere preces, te iterumque secuta"
            },
            {
                "verse": "Desuper in terras celeri et delapsa volatu,"
            },
            {
                "verse": "Deprecor, hanc ipsam iratam pius exue mentem,"
            },
            {
                "verse": "Parce tuo generi. Dudum iam, Nate, memento,"
            },
            {
                "verse": "Et Pater omnipotens: iuri contraria gens hec"
            },
            {
                "verse": "Nanque tuo fueratque hominum simulacra colebat"
            },
            {
                "verse": "Irrita, per scelus ac animas ducebat abortum:"
            },
            {
                "verse": "Omina nanque tuis fuerant aduersa theatris."
            },
            {
                "verse": "Tum pia Maiestas fatalia rumpere pensa"
            },
            {
                "verse": "Vitam hominum uetuit. Rex maxime nanque polorum,"
            },
            {
                "verse": "Nunc animas dura et celeri cura morte fideles"
            },
            {
                "verse": "Spargere quid sentis et eas damnare profundo"
            },
            {
                "verse": "Tartareo? Quid tot fers amisisse labores"
            },
            {
                "verse": "Ingentes in cassum ac sustinuisse dolores,"
            },
            {
                "verse": "Innocuum quinis sanctum et fudisse cruorem"
            },
            {
                "verse": "Vulneribus? Pereant si nunc mortalia membra"
            },
            {
                "verse": "Omnia, dic, fuerit quis iam memor ominis alti,"
            },
            {
                "verse": "Nominis atque tui? Fuerit cui passio menti,"
            },
            {
                "verse": "Grata tibi, sed amara michi? Deuotus Eoo"
            },
            {
                "verse": "Ture tuas olim vel quis uenerabitur aras?"
            },
            {
                "verse": "Forma noui generis ueniet, uetus illa malorum"
            },
            {
                "verse": "Pernicies suberit paulatim. Soluere mundum"
            },
            {
                "verse": "Vnda furens dudum quid profuit? Ignis edax quid?"
            },
            {
                "verse": "Restaurare genusque iterum? Natura retraxit"
            },
            {
                "verse": "Inferior peiora sequi. Nam tollere turres"
            },
            {
                "verse": "In celum cepere altum cum mente superba,"
            },
            {
                "verse": "Vesano simul et statuerunt templa furori:"
            },
            {
                "verse": "Culta cupido fuit, rerum et temerata libido"
            },
            {
                "verse": "Defuit ac numquam talis furor; omne facesque"
            },
            {
                "verse": "Spondebat Stigias tempus mortalibus usque"
            },
            {
                "verse": "Quo tua disposuit nostrum sententia ventrem"
            },
            {
                "verse": "Incolere et gentis manibus te tradere inique."
            },
            {
                "verse": "Si tibi mens esset decreta reuoluere fata"
            },
            {
                "verse": "Velle olimque etiam terras habitare profundas,"
            },
            {
                "verse": "Dic, ubi mater erit, dic, digna ubi uirga uirebit,"
            },
            {
                "verse": "Que possit magnum Christi producere fructum?"
            },
            {
                "verse": "At si nulla hominum irreuocabile flectit imago"
            },
            {
                "verse": "Propositumque grauis manet hec sententia menti,"
            },
            {
                "verse": "Non ipsis, sed cede meo sub corde dolori"
            },
            {
                "verse": "Infixo, precor ipsa per has lacrimasque fluentes"
            },
            {
                "verse": "Perque diem qua nata fui tua mater et altrix,"
            },
            {
                "verse": "Herodisque graues trucis impietate timores,"
            },
            {
                "verse": "Atque fugam trepido semper cum corde uolucrem,"
            },
            {
                "verse": "Vbera perque mea, infandos crucis atque dolores"
            },
            {
                "verse": "Post etiam quos orba tuli, miserere parentis,"
            },
            {
                "verse": "O carum pignus, semper dulcissime fili,"
            },
            {
                "verse": "Nanque tue, que te genuit, pietate leuares"
            },
            {
                "verse": "Etherea scelus indignum non morte piares\"."
            },
            {
                "verse": "Dixerat, et lacrimis gremium madefecerat almum,"
            },
            {
                "verse": "Cum pater eternus, motus pietate profunda"
            },
            {
                "verse": "Inque solum fixo sic talia protulit ore:"
            },
            {
                "verse": "\"Alma parens celi, totiens quid voluere verbum"
            },
            {
                "verse": "Et mea fata premis? Precibus nec dicere contra"
            },
            {
                "verse": "Fasque tuis, mundum penas nec inire nefas est"
            },
            {
                "verse": "Infernorum operum. Stabatque indicere finem"
            },
            {
                "verse": "Peruersis nimbi magno cum flumine rebus,"
            },
            {
                "verse": "Equor et insanum super ardua ponere saxa,"
            },
            {
                "verse": "Ni tua me pietas et tandem oracula uincant."
            },
            {
                "verse": "Quid, pia, iam, genitrix, orbem defendere curas"
            },
            {
                "verse": "Tam nocuum? Ne uides patris per pectora natus"
            },
            {
                "verse": "Ardet scissa nocens regno fulgere secundo,"
            },
            {
                "verse": "Nec rubet obsceno letarier inde reatu?"
            },
            {
                "verse": "Frater in arma ruit vulsurus uiscera fratris,"
            },
            {
                "verse": "Cognate fiunt aciesque, superbia totum"
            },
            {
                "verse": "Occupat ast orbem, regit atque nefanda cupido"
            },
            {
                "verse": "Coram oculis nostris, nullum fore nanque Tonantem"
            },
            {
                "verse": "Astrigerum, et meditantur enim sine numine celum."
            },
            {
                "verse": "Fulmina non horrent igni delapsa trisulco"
            },
            {
                "verse": "Icta urbesque domos et cruda minantia fata,"
            },
            {
                "verse": "Grandinis ac rabiem flamma mixtamque ruente,"
            },
            {
                "verse": "Nec tedas celi nec tristia signa perinde."
            },
            {
                "verse": "Quid valet et putri terras contundere tabo,"
            },
            {
                "verse": "Pestiferas clades vesane immittere genti"
            },
            {
                "verse": "Horrendamque famem mille et discrimina rerum?"
            },
            {
                "verse": "Spernimur, et celo putat esse potentior ipso"
            },
            {
                "verse": "Quisque uirum, quoque celicolis plus posse beatis."
            },
            {
                "verse": "Anxia mens magis est: Petri senioris et equi"
            },
            {
                "verse": "Successor, captus tumideque cupidine pompe,"
            },
            {
                "verse": "Impietatis adhuc trahitur sub scismate Auerno."
            },
            {
                "verse": "Adde etiam, galee mutata est infula crista:"
            },
            {
                "verse": "Lancea nam sceptri, mortali crassa cruore,"
            },
            {
                "verse": "Iam pastoralis graditur uice, ferrea uestis"
            },
            {
                "verse": "Et lorica locum circundat nanque beate;"
            },
            {
                "verse": "Aras hic spernens et Martia castra frequentat,"
            },
            {
                "verse": "Immemor ac Verbi, docui quod protinus, olim,"
            },
            {
                "verse": "Imperium non esse meum de pondere terre."
            },
            {
                "verse": "Hos, pia, defendis, genitrix? Defende quot annis"
            },
            {
                "verse": "Me flexere preces, non ingratissima mundi"
            },
            {
                "verse": "Machina. Quid nobis, si non uenerabitur aras"
            },
            {
                "verse": "Ille pias? Laus et nec odor me mouit Olympo"
            },
            {
                "verse": "Thuris, sed pietas humane perditionis."
            },
            {
                "verse": "In chaos obscenum tenuissem lustra futuri"
            },
            {
                "verse": "Temporis, enormis non usquam uita fuisset."
            },
            {
                "verse": "Quid, si non alerent uentos mortalia membra"
            },
            {
                "verse": "Per tenues animam? Celo regnabimus amplo,"
            },
            {
                "verse": "Expertem sceleris mundum hunc letabor et esse."
            },
            {
                "verse": "Cedo equidem lacrimis, versa est sententia retro"
            },
            {
                "verse": "Nanque tuis. Vivat genus ac mortale resurgat,"
            },
            {
                "verse": "Ethere et in terris uincat tua summa uoluntas\"."
            },
            {
                "verse": "Hec ubi dicta, solum toto tremefecit in orbe,"
            },
            {
                "verse": "Et mare quassatur, vario sub murmure currit"
            },
            {
                "verse": "Aer, hinc celso subito se condit Olympo."
            },
            {
                "verse": "Inde salus hominum Virgo sua verba colono"
            },
            {
                "verse": "Transfert semianimo: \"Sensisti - dixit -, amice,"
            },
            {
                "verse": "Nam deflenda olim fuerit que fontis origo?"
            },
            {
                "verse": "Quique senex? panis trinus? que ego, Virgo, parata"
            },
            {
                "verse": "Ac fueram frenare manum, ne tangeret undam?"
            },
            {
                "verse": "Fons est hic mundus, panis tres signat et orbis"
            },
            {
                "verse": "Partes: sunt Asie et Libice regionis itemque"
            },
            {
                "verse": "Europe. Has omnes tua iussu palma Tonantis"
            },
            {
                "verse": "Mergebat; fontis designat limpha reperti"
            },
            {
                "verse": "Nam mare, quod fluctu totum extinxisset et orbem."
            },
            {
                "verse": "Mater ego Christi vetui: tu pergeque fando"
            },
            {
                "verse": "Gentibus humanis quod totum lumine certo"
            },
            {
                "verse": "Rite recepisti, dabitur tibi certa fidesque."
            },
            {
                "verse": "Nanque boues ipsi humana rem uoce loquentur"
            },
            {
                "verse": "Mirificam. Gentesque pias tu deinde moneto"
            },
            {
                "verse": "Induere hos habitus et nostro nomine circum"
            },
            {
                "verse": "Vrbes lustrare et procedere cantibus almis"
            },
            {
                "verse": "Vsque ad finitimas oras, actisque diebus"
            },
            {
                "verse": "Nanque nouem, mores illis talesque relinquant,"
            },
            {
                "verse": "Voce Deumque pia magnum et placare tonantem"
            },
            {
                "verse": "Concertent: post hec vobis meliora parantur\"."
            },
            {
                "verse": "Dixerat. Ethereo subito circundata pulcro"
            },
            {
                "verse": "Nanque choro, auricomum caput inter sidera fixit,"
            },
            {
                "verse": "Pane reportato omnipotentis ad atria nati."
            },
            {
                "verse": "Agricola, huc illuc uoluens trepidantia circum"
            },
            {
                "verse": "Lumina, sepositum paulo perquirit aratrum,"
            },
            {
                "verse": "Et properans sancte iussis parere Marie,"
            },
            {
                "verse": "Vt repetat limen cepit stimulare iuuencos."
            },
            {
                "verse": "Vngula fixa solo neglecta cuspide cornus"
            },
            {
                "verse": "Heret; post quedam bos uulnera talia fatur:"
            },
            {
                "verse": "\"Seue quid hos laceras artus, oblite Marie"
            },
            {
                "verse": "Iam iam verborum? Ne tulit tibi signa, bouesque"
            },
            {
                "verse": "Admiranda canent fidei sub teste superne?"
            },
            {
                "verse": "Non petis ac stimulas; sed enim stimulare nefandum"
            },
            {
                "verse": "Nil ualet, omnipotens ubi virtus celsa moratur."
            },
            {
                "verse": "Subque caua pedibus: tu prono nanque ligone"
            },
            {
                "verse": "Inuenies arcana Dei\". Nec plura locutus,"
            },
            {
                "verse": "Mutuit. Agrestis uir obstupet, inde lacessit"
            },
            {
                "verse": "Plures nanque choros hominum ingentesque cateruas."
            },
            {
                "verse": "Iamque etiam fertur dudum, dum Roma furores"
            },
            {
                "verse": "Sanguine ciuili sparsos ruitura subibat,"
            },
            {
                "verse": "Mira tulisse bouem diuinoque omine verba:"
            },
            {
                "verse": "Roma, caue tibi. Multique audiuere quirites."
            },
            {
                "verse": "Sepe Deus timeant mortales spernere quod fas"
            },
            {
                "verse": "Ignotis causis portentaque talia mandat,"
            },
            {
                "verse": "Vt uideant celso sit quanta potentia celo."
            },
            {
                "verse": "Ecce solum eructant, etiam boue nanque monente:"
            },
            {
                "verse": "Inuenere librum, superi quo arcana Tonantis"
            },
            {
                "verse": "Multa teguntur enim, ueluti meditantur et omnes."
            },
            {
                "verse": "Nulli erat atque datum talem reserare libellum."
            },
            {
                "verse": "Pontifici statuunt Romani portare beato."
            },
            {
                "verse": "Incipiunt uellare comas, velut ille bubulcus"
            },
            {
                "verse": "Aiebat sanctam modo precepisse Mariam."
            }
        ],
        [
            {
                "verse": "Emicat hic motus discurrens ordine pulcro"
            },
            {
                "verse": "In Romanam arcem. Sed iam Mutinensia castra"
            },
            {
                "verse": "Attigit, et muros iuxta consederat urbis."
            },
            {
                "verse": "Egredimur contra gaudentes more beato:"
            },
            {
                "verse": "Felix qui citius Cererem deferre recentem"
            },
            {
                "verse": "Dulce merum et poterat propter recreare nitentes"
            },
            {
                "verse": "Veste sub albenti. Fluit obuia libera plebs hec,"
            },
            {
                "verse": "Ingentes dapibus uariis onerata quadrigas,"
            },
            {
                "verse": "Cum cecas Aurora polo disiecerat umbras"
            },
            {
                "verse": "Crinibus auriferis, uultu radiante rubebat"
            },
            {
                "verse": "Coniugis et linquens croceum percompta cubile."
            },
            {
                "verse": "Comminus hanc Titan in sidere lora uehendo"
            },
            {
                "verse": "Quadrupedum astreo sequitur, mortalibus almam"
            },
            {
                "verse": "Lucem promittens, que spes augebat amenas"
            },
            {
                "verse": "Posse Dei uultus et Virginis ora tueri."
            },
            {
                "verse": "Iam patulas ierat certissima fama per aures"
            },
            {
                "verse": "Intemerata uelut phebeiam Virgo figuram"
            },
            {
                "verse": "Nanque suam populis retegebat sidere claro."
            },
            {
                "verse": "Concurrunt pariter deuoto lumine cuncti"
            },
            {
                "verse": "Ethera uerum auidis ferientes uocibus altum,"
            },
            {
                "verse": "Vere uelut tepido, linquentes agmine crebro"
            },
            {
                "verse": "Australes portus, uolucres sata nostra querelis"
            },
            {
                "verse": "Arua petunt, uisis et floribus aera replent"
            },
            {
                "verse": "Murmure nanque pio, et campis glomerantur apricis."
            },
            {
                "verse": "Conuenere ubi, iunctas clara ad lumina celi"
            },
            {
                "verse": "Attollunt palmas, undantia pectora pulsant"
            },
            {
                "verse": "Et lacrimis: sanctum pure sic Virginis orant"
            },
            {
                "verse": "Sidus, item crepitant celorum his uocibus axes:"
            },
            {
                "verse": "\"Humanos, Regina poli, miserata labores"
            },
            {
                "verse": "Semper et afflictum genus hoc mortale sinistris"
            },
            {
                "verse": "Fatis erigere et pro nostra, Virgo, salute"
            },
            {
                "verse": "Natum orare Deum semper prece sueta potenti,"
            },
            {
                "verse": "Da, pia, da, Virgo, quidquam si forte meremur"
            },
            {
                "verse": "Ante tue radios frontis, miracula pande,"
            },
            {
                "verse": "Et qua parte libet uultus ostende serenos"
            },
            {
                "verse": "Ipsa tuos: possit gens hec fecunda malorum"
            },
            {
                "verse": "Atque salutiferam fidei ridere coronam"
            },
            {
                "verse": "Prona satis, quantum tu sis pietatis origo"
            },
            {
                "verse": "Cernere, siderei quantum quoque lumen amoris,"
            },
            {
                "verse": "Et quantum sperare fides ualet alma beatis."
            },
            {
                "verse": "Inclita sed Virgo, maculas ne respice nostras:"
            },
            {
                "verse": "Quamuis multiplici illaqueemur origine culpe,"
            },
            {
                "verse": "Indignum, tamen at sperans, ne desere uulgus."
            },
            {
                "verse": "Si tua Parma olim potuit spectacula nosse,"
            },
            {
                "verse": "Si potuit Regina cohors, si totus itemque"
            },
            {
                "verse": "Mundus ab occidua motus regione reuisit"
            },
            {
                "verse": "Finitimique omnes, nunc desperare licebit"
            },
            {
                "verse": "Huic solum populo? Mater, miserere, deorum,"
            },
            {
                "verse": "Obtutu nos cerne pio miserere precantum."
            },
            {
                "verse": "Hos tibi nunc festos uoto instituemus honores,"
            },
            {
                "verse": "Nomine proque tuo mundi spoliabimus huius"
            },
            {
                "verse": "Vellera labentis, capientes candida lina,"
            },
            {
                "verse": "Magnaque sanctorum penetralia trina colemus"
            },
            {
                "verse": "Muneribus dignis luce omni, carmine sancto"
            },
            {
                "verse": "Pangemus dotesque tuas\". Vix talia uulgus"
            },
            {
                "verse": "Labile complerat, crocei cum Phebus Eoi"
            },
            {
                "verse": "Crinibus auratis emergit clarus in orbe."
            }
        ],
        [
            {
                "verse": "Panditur ecce dies, radiat iam lumine Titan"
            },
            {
                "verse": "Magnifico terras, nullaque serenior unquam"
            },
            {
                "verse": "Luce fuit, subito et nobis spectantibus almum"
            },
            {
                "verse": "Occulit ipse iubar nullis adopertus ab undis:"
            },
            {
                "verse": "Credimus extinctam celo fore lampada solis."
            },
            {
                "verse": "Plebeia extemplo magnus stupor ora momordit:"
            },
            {
                "verse": "Membra rigore tremunt, ceu uiso nauta sereno"
            },
            {
                "verse": "Aere, quem sequitur nimbose turbida noctis"
            },
            {
                "verse": "Insperata etiam facies, dum sidera cara"
            },
            {
                "verse": "Cedunt, immanem timet ipse subire procellam."
            },
            {
                "verse": "Non secus ipsa, globo et solis fugiente decore,"
            },
            {
                "verse": "Plebs pauet extremos mundi aduenisse labores."
            },
            {
                "verse": "Mox nudum deflexa genu \"Miserere\" frequentans"
            },
            {
                "verse": "Et \"Nobis miserere tuis, clarissima celi"
            },
            {
                "verse": "O Regina\" refert, \"summi quoque sponsa Tonantis"
            },
            {
                "verse": "Et Mater pietatis\", item \"dulcissima Spes\" et"
            },
            {
                "verse": "\"Vis mortale genusne nouissima rumpere fata?\""
            },
            {
                "verse": "Vix ea finierat, cum Diuum Mater aperto"
            },
            {
                "verse": "Sese offert celo lacrimose aspectibus urbis;"
            },
            {
                "verse": "Solis corde micans, tam miro nanque decore"
            },
            {
                "verse": "Illius extinguens radios cuicumque tueri"
            },
            {
                "verse": "Luminibus fixis corpus solare dabatur."
            },
            {
                "verse": "Ceu datur alitibus, natura dante, petulci"
            },
            {
                "verse": "Nanque Iouis iubar intemeratum cernere solis"
            },
            {
                "verse": "Ipsius, atque acie stabili penetrare deorum"
            },
            {
                "verse": "Sidereas sedes, sic et, nutante Maria,"
            },
            {
                "verse": "Fas erat immoto Titania corpora uisu"
            },
            {
                "verse": "Tunc lustrare quidem, Diuumque arcana tenere."
            },
            {
                "verse": "Dicite qui causas rerum uariosque labores"
            },
            {
                "verse": "Astrorum ingenti persepe errore piatis"
            },
            {
                "verse": "Egra fides quibus est corpus telluris et arcum"
            },
            {
                "verse": "Oppositum paribusque inter duo lumina punctis,"
            },
            {
                "verse": "Hoc propter Titana pati, et diffundere lumen"
            },
            {
                "verse": "Nullum posse suum, radios nec tradere terris."
            },
            {
                "verse": "Cornua tunc Phebes celo non plena rotabant,"
            },
            {
                "verse": "Tindaridas geminos Ledea tenentia et astra."
            },
            {
                "verse": "Virginis Astree in talamos recubabat Apollo,"
            },
            {
                "verse": "Et properans equare diem et sua tempora nocti"
            },
            {
                "verse": "Reddere iam gelide, que corniger hauserat Helles"
            },
            {
                "verse": "Portitor infelix fugientis uota nouerce"
            },
            {
                "verse": "Impia, germano tranante ad Phasidos undas."
            },
            {
                "verse": "Ergo quid audetis? Vanas superaddite curas"
            },
            {
                "verse": "Ac aliis uestram mentem exagitate querelis."
            },
            {
                "verse": "Dicite si ualeat nimio feruore uidendi"
            },
            {
                "verse": "Infixos radiis oculos lucentibus inde"
            },
            {
                "verse": "Atque repercussos Phebi splendore corusco"
            },
            {
                "verse": "Hoc turbatam aciem quodam phantasmate falso"
            },
            {
                "verse": "Corpore Phebeio sibimet peperisse figuram."
            },
            {
                "verse": "Ante oculis quam quisque suis lustraret Olympum,"
            },
            {
                "verse": "Cernebat terras radio splendore uacantes."
            },
            {
                "verse": "Hinc uultus uotiuos sublimabat ad amplum"
            },
            {
                "verse": "Ethera prospiciens, qua cuncti parte iacebant"
            },
            {
                "verse": "Inque solum rigidum lapsi \"Miserere\" uocantes,"
            },
            {
                "verse": "Nubibus undiferis priuatumque undique solem"
            },
            {
                "verse": "Accipit et nullo proprio splendore potentem."
            },
            {
                "verse": "Omnes erecte, ne quo discrimine lucis"
            },
            {
                "verse": "Insontes etate puer uirgoque tenella"
            },
            {
                "verse": "Et rea multimodo uite feruore iuuentus,"
            },
            {
                "verse": "Inde senectutis fato spes aucta propinquo,"
            },
            {
                "verse": "Mundanam cupiens tunc uerum soluere labem,"
            },
            {
                "verse": "Sensibus integris decernunt numina solis"
            },
            {
                "verse": "Atque triumphantis celestia Virginis ora."
            },
            {
                "verse": "Quis putet in tanta phantasmata sistere turba?"
            },
            {
                "verse": "Credere sed dignum quod sensimus atque decens est,"
            },
            {
                "verse": "Sicut et ipse comis offuscat cetera Titan"
            },
            {
                "verse": "Sidera, cum roseis maiori lumine Virgo"
            },
            {
                "verse": "Irradiata fugat Phebeios nempe uigores."
            },
            {
                "verse": "Imperium Oceano dum dudum Roma ferebat"
            },
            {
                "verse": "Ethiopum soles sceptro et uictore premebat,"
            },
            {
                "verse": "Per uiros Penos et suppeditare triumphis"
            },
            {
                "verse": "Strinxerat Oenotriis, cornu deponere Parthos"
            },
            {
                "verse": "Curuatum et mortale nimis fugiente sagitta"
            },
            {
                "verse": "Iusserat, et totum dum mundum in pace regebat"
            },
            {
                "verse": "Astrifero simul et famam equiperabat Olympo,"
            },
            {
                "verse": "Fertur tunc Phebi radio monstrante Sibilla"
            },
            {
                "verse": "Cesaris Augusti clarissima lumina Regem"
            },
            {
                "verse": "Celorum uidisse Deumque sub ubere Matris"
            },
            {
                "verse": "Sancte, uirginei et fomenta capessere lactis."
            },
            {
                "verse": "Rex terre Regis celorum protinus alti"
            },
            {
                "verse": "Immortalis, item sed se mortale renoscens,"
            },
            {
                "verse": "Virginis et uise certissima numina adorat."
            },
            {
                "verse": "Illicet heroum que tunc de more pararant"
            },
            {
                "verse": "Romulei delubra sibi, simulacra Iouique"
            },
            {
                "verse": "Equa patri diuum sic gens decepta ferebat,"
            },
            {
                "verse": "Precipitare iubet radicitus omnia, spernens"
            },
            {
                "verse": "Se dicique deum, quoniam ruiturus ad antra"
            },
            {
                "verse": "Ceca Herebi, nouitque nefas ascribere membris"
            },
            {
                "verse": "Lapsuris numen quod possidet alta Potestas."
            },
            {
                "verse": "Et nedum diuis pateretur honoribus ambi,"
            },
            {
                "verse": "Sed non est regale sibi describere nomen"
            },
            {
                "verse": "Passus, tanta fuit Regi reuerentia summo."
            },
            {
                "verse": "Si de gente deum falsorum sole micante"
            },
            {
                "verse": "Virgineos celo uultus et numina Christi"
            },
            {
                "verse": "Omnipotentis item simul et cum uate Sibilla"
            },
            {
                "verse": "Luminibus Cesar certis susceperit, unde"
            },
            {
                "verse": "Ceca supersticio nobis non credere natis"
            },
            {
                "verse": "Christicolis, quacumque poli nunc posse tueri"
            },
            {
                "verse": "Ora Dei faciemque simul stellantis ubique"
            },
            {
                "verse": "Virginis, attrito si ardemus pectore diuam"
            },
            {
                "verse": "Solliciti obseruare fidem? Sino multa profetis"
            },
            {
                "verse": "Vatibus atque Deum dudum cantata profundis"
            },
            {
                "verse": "Talia, que genti iam sunt concreta uetuste."
            },
            {
                "verse": "Ecce igitur populo, planctu reuocata, beate"
            },
            {
                "verse": "Ostendit sese pia Christiparentis imago"
            },
            {
                "verse": "Ante iubar Phebi, cui uestis pendet ad unguem"
            },
            {
                "verse": "Aurea celesti tractim contexta colore,"
            },
            {
                "verse": "Sidereis redimita comis, cui nanque coruscum"
            },
            {
                "verse": "Purpureumque inerat uellus, bipatentibus ulnis"
            },
            {
                "verse": "Ambrosiis, plebi magna pietate labanti"
            },
            {
                "verse": "Precipuum roseo uultu designat amorem."
            },
            {
                "verse": "Angelicam laxans uestem de more uolantum"
            },
            {
                "verse": "Alarum, uelut alba quidem iam sole columba"
            },
            {
                "verse": "Icta humeros calido, calamos distendit apertos,"
            },
            {
                "verse": "Aut sicut teneros dulcis matrona nepotes"
            },
            {
                "verse": "Ampexu religare cupit, sua brachia pridem"
            },
            {
                "verse": "Exerit, ostrifera palmis pendente sub amplis"
            },
            {
                "verse": "Veste etiam, Virgo sic et celestis amictu"
            },
            {
                "verse": "Nanque uidebatur patulo, sua pignora nosque"
            },
            {
                "verse": "Vlnis ipsa suis uelle accumulare beatis."
            },
            {
                "verse": "Inde coronatum serto rutilante magisque"
            },
            {
                "verse": "Iaspide puniceo uel murice nanque micanti"
            },
            {
                "verse": "Luciferi magis et radio surgentis Eoo"
            },
            {
                "verse": "Virginis accipiunt caput et sacra tempora dive."
            },
            {
                "verse": "Ignifer et circlus cingebat et aureus illam,"
            },
            {
                "verse": "Ceruleis uerum mixtusque coloribus alto"
            },
            {
                "verse": "Vertice dependens circum et reuolutus ad imum,"
            },
            {
                "verse": "Nube caua ueluti radiis depingitur Iris"
            },
            {
                "verse": "Nanque Latonigenis, ubi stat densissimus imber,"
            },
            {
                "verse": "Icta quidem, uario in girum et signata colore."
            },
            {
                "verse": "At satis ut genti, auricoma ceruice refulgens"
            },
            {
                "verse": "Flamine diuino et Nato comitata tonante,"
            },
            {
                "verse": "Vrbane patuit, sensu euanescere nostro"
            },
            {
                "verse": "Vidimus et celo subito se condere magno."
            },
            {
                "verse": "Nec mora, sol terras radiis illustrat ab alto"
            },
            {
                "verse": "Cardine dissiliens, nos et splendore coronans"
            },
            {
                "verse": "Aurifero, absenti uerum mirabile fatu."
            }
        ],
        [
            {
                "verse": "Exoritur subito noscendi magna cupido"
            },
            {
                "verse": "Plura etiam, nec enim dubitamus multa tenere."
            },
            {
                "verse": "Labimur in plebem Reginam protinus omnes"
            },
            {
                "verse": "Accincti, pallore genas feriente stupore,"
            },
            {
                "verse": "Et quasi semianimes, quoniam prius omnis in alta"
            },
            {
                "verse": "Tardus erat constare fide, nec credulus usquam,"
            },
            {
                "verse": "Donec certa suo lustrauit numina sensu."
            },
            {
                "verse": "Postquam commixti fidos scrutamur amicos"
            },
            {
                "verse": "Quisque suos, ast ille uocat: \"Dilecte, morare,"
            },
            {
                "verse": "Pande, precor, si forte tue miracula gentes"
            },
            {
                "verse": "Accepere olim, dum uos processio sancta"
            },
            {
                "verse": "Circum urbem nostram tali pietate uehebat\"."
            },
            {
                "verse": "Ille, pio circumuoluens sua pectora uultu,"
            },
            {
                "verse": "Talia cepta refert: \"O, magna sorte beati"
            },
            {
                "verse": "Sunt, quorum hic habitus sanctissimus ora coronat:"
            },
            {
                "verse": "Vrbs felix, fructus felices, equora, campi,"
            },
            {
                "verse": "Omnibus alta quies Christique fidelibus almis."
            },
            {
                "verse": "Mira canam, ueris dictis aduertite mentes:"
            },
            {
                "verse": "Pars michi uisa adeo, pars est aliisque relata."
            },
            {
                "verse": "Prima dies aderat, qua nos uexilla beate"
            },
            {
                "verse": "Omniparentis enim decretoque ordine pulcro"
            },
            {
                "verse": "Aere sustulimus uolitantia nanque sereno."
            },
            {
                "verse": "Vidi ego, sic multi, albentem descendere nubem"
            },
            {
                "verse": "Ethere paulatim. Iam sol profugarat ab ortu"
            },
            {
                "verse": "Exiliens roseo stellarum nanque uigores."
            },
            {
                "verse": "Nullum nusquam aderat sidus, nisi cornua Phebes"
            },
            {
                "verse": "Occasu iam prona suo, conuexa polorum"
            },
            {
                "verse": "Vndique clara nimis, nebulisque expertia nigris."
            },
            {
                "verse": "Hec, quam nunc memoro, aerios sed sola tenebat"
            },
            {
                "verse": "Arcus, et speculi radiantis more rotunda."
            },
            {
                "verse": "Candida sed medio postquam fuit aere nubes"
            },
            {
                "verse": "Parte uolans nulla, ceu fixa, in sede quieuit."
            },
            {
                "verse": "Non Euro paret paulo per inane iocanti"
            },
            {
                "verse": "Flaminibusque Nothi, nullo spiramine moti"
            },
            {
                "verse": "Aeris undatur: miramur at inscia turba,"
            },
            {
                "verse": "Figimus atque gradus, oculos nec flectimus inde,"
            },
            {
                "verse": "Sperantes uisu mirabile cingere quidquam."
            },
            {
                "verse": "Ac ueluti campis quos uomere uertit arator"
            },
            {
                "verse": "Vernali, attentis spacians gradibusque canoris"
            },
            {
                "verse": "Turba gruum, cernens pluuiam crebrescere celo,"
            },
            {
                "verse": "Colla leuat, fixosque oculos in nube reponit"
            },
            {
                "verse": "Dulcifluo sperans alas rorare liquore."
            },
            {
                "verse": "Interea, dum sic pendemus pectore toto,"
            },
            {
                "verse": "\"Virgo, - puer clamat - Virgo, miserere, Maria\","
            },
            {
                "verse": "Hanc ipsam nubem magnisque ululatibus ambit."
            },
            {
                "verse": "Voce illum sequimur tali \"Miserere, Maria\","
            },
            {
                "verse": "Etheraque ingenti simili clamore replemus"
            },
            {
                "verse": "Curuati ad terram, sic et damus ora iacentes"
            },
            {
                "verse": "Puluerulenta solo, nisi nil \"Miserere\" sonantes."
            },
            {
                "verse": "Erecta in nubem subito ceruice serenam,"
            },
            {
                "verse": "Magna Parens celi nobis pietate profunda"
            },
            {
                "verse": "Exerit ora palam, quanto fulgentia circum"
            },
            {
                "verse": "Luna micat pleno splendore a fratre recepto"
            },
            {
                "verse": "Noctiuaga surgens rubicundo in lumine biga."
            },
            {
                "verse": "Illa ad nos radiis diuum fundebat odorem"
            },
            {
                "verse": "Virgo pia, et lateri Rex filius ipse polorum"
            },
            {
                "verse": "Terrarumue simul dextro fulgebat, at inde"
            },
            {
                "verse": "Membra etiam quinis promens traiecta flagellis,"
            },
            {
                "verse": "Vt genus hoc hominum inferna regione labantum"
            },
            {
                "verse": "Nanque potiretur, celo gauderet et alto."
            },
            {
                "verse": "Angelicis comitata choris fragrabat et ipsa"
            },
            {
                "verse": "Leua, caput uinctum nimium lustrante corona"
            },
            {
                "verse": "Illi erat, ethereo et circum uelante colore."
            },
            {
                "verse": "Ac super Eoo iam Libra emerserat orbe"
            },
            {
                "verse": "Lancibus obscuris, quia clarus pectora Titan"
            },
            {
                "verse": "Libabat sterilisque propinque Virginis ora,"
            },
            {
                "verse": "Cum stetit ante oculos nostros Regina Tonantis"
            },
            {
                "verse": "Excelsi Mater. Sed cum quasi Phebus ad axem"
            },
            {
                "verse": "Australem uolucres stimuloque fugabat adacto"
            },
            {
                "verse": "Quadrupedes, nostris oculis euanuit alma"
            },
            {
                "verse": "Virgo parens Christi, ambrosios dedit atque recessus:"
            },
            {
                "verse": "\"Quis stupor oppressa stillantia protinus ora?"
            },
            {
                "verse": "Cur fletis?\" Multi flebant, pietate mouente."
            },
            {
                "verse": "\"Sistite iam lacrimas, precor, - inquit - tollite mentes"
            },
            {
                "verse": "Ad celum: uobis uerum meliora parantur"
            },
            {
                "verse": "Omina, uirginea Matris pietate ferente"
            },
            {
                "verse": "Eterne, sed magna etiam portenta supersunt\"."
            },
            {
                "verse": "Diximus: \"Hoc satis est. Sic nos in sole corusco"
            },
            {
                "verse": "Nuper honorande iam semper Virginis ora"
            },
            {
                "verse": "Vidimus. At si quid superest, nunc pande, precamur\"."
            },
            {
                "verse": "Exequitur placido uultu et pia uerba resoluit:"
            },
            {
                "verse": "\"Postquam Regnatrix superum magnique Creatrix"
            },
            {
                "verse": "Nanque Dei celso se miro et iunxit Olympo,"
            },
            {
                "verse": "Ecce uolans nobis coram stridentibus alis"
            },
            {
                "verse": "Alba columba micat, celo ueniebat ab ipso,"
            },
            {
                "verse": "Agmina nostra rotans non parua temporis hora."
            },
            {
                "verse": "Nunc acie prisca, nunc et uolitare suprema,"
            },
            {
                "verse": "Ordine nunc pulcro, celeri collapsa uolatu"
            },
            {
                "verse": "Circuit et medias calamo crepitante cohortes,"
            },
            {
                "verse": "Custodemque uie nostre tunc celitus alta"
            },
            {
                "verse": "Madre Dei lapsum subito meditamur et omnes."
            },
            {
                "verse": "Ales et ipsa Dei, postquam satis agmine nostro"
            },
            {
                "verse": "Nanque moram traxit, plumis candentibus altum."
            },
            {
                "verse": "Aeraque ingreditur, caput inter et astra locauit."
            },
            {
                "verse": "Tantus auem sequitur fugientem stridor ad auras,"
            },
            {
                "verse": "Quantus enim nautis, dum soluunt litore proras,"
            },
            {
                "verse": "Occurrit, dum grata oculis rutilantia celo"
            },
            {
                "verse": "Sidera se celant, uento linquente carinam."
            },
            {
                "verse": "Nunc opus aggredior mirandum. Tempore nostram"
            },
            {
                "verse": "Preterito, ut mos est, urbem uexarat Erinys"
            },
            {
                "verse": "Sulfureis facibus diroque armata flagello."
            },
            {
                "verse": "Nanque truces frater capulos in uiscera fratris"
            },
            {
                "verse": "Merserat, inde ferox tremulique per ossa parentis"
            },
            {
                "verse": "Filius abdiderat, fracta pietate, cruentum,"
            },
            {
                "verse": "Horrendum dictu, ferrum. Sic, iure fugato,"
            },
            {
                "verse": "Cuius dextra etiam roseumque haurire cruorem"
            },
            {
                "verse": "Illius optabat, totam discordia demens"
            },
            {
                "verse": "Vrbem his ac odiis bona cuncta ruentibus atris"
            },
            {
                "verse": "Leserat ignifico sic menia nanque furore."
            },
            {
                "verse": "Ast ubi coram oculis spectacula tanta refulgent,"
            },
            {
                "verse": "Pax animos lenit subito tranquilla feroces."
            },
            {
                "verse": "Ille odium cesi deponit fratris, et ille"
            },
            {
                "verse": "Collisum ueniam poscit sic nanque propinquum."
            },
            {
                "verse": "Penitet hunc patrium et fraternum hausisse cruorem,"
            },
            {
                "verse": "Ille ensemque hosti prebet sua colla coruscum"
            },
            {
                "verse": "Sternere nanque iubens. Sed tunc pius hostis amicos"
            },
            {
                "verse": "Ostendens uultus clamat: \"Miserere meique,"
            },
            {
                "verse": "Tu potiusque hoc finde tuo iam uulnere corpus\"."
            },
            {
                "verse": "Fundit uterque pias lacrimas, amplexibus atque"
            },
            {
                "verse": "Dulcibus ora replent; discordia nanque, malorum"
            },
            {
                "verse": "Nutrix cunctorum, cedit, Flegetontis ad undas"
            },
            {
                "verse": "Sulfurei detorquet iter, quibus illa perinde"
            },
            {
                "verse": "Venerat ad superos diris onerata colubris,"
            },
            {
                "verse": "Gratia sidereo gremio delapsa Marie"
            },
            {
                "verse": "Virginis et regnat, mentes celestis amorque"
            },
            {
                "verse": "Conciliat seuas. Ceu, si iam uera canebant,"
            },
            {
                "verse": "Orpheus dulcisono iungebat carmine natus"
            },
            {
                "verse": "Calliope ceruum rabido sine lite leoni"
            },
            {
                "verse": "Atque lupos ouibus stabili cum pace dicabat,"
            },
            {
                "verse": "Non aliter discors rabies sub numine tanto"
            },
            {
                "verse": "Exilit, urbanas linquitque fugata quietes\"."
            },
            {
                "verse": "Dixerat, omnis aitque quam magna potentia celse"
            },
            {
                "verse": "Virginis. Accipiens genitor meus omnia que tunc"
            },
            {
                "verse": "Is uir protulerat grauis, illicet ipse profundo"
            },
            {
                "verse": "Suspiciens celo, connexis talia palmis"
            },
            {
                "verse": "Orat uoce pia, et celeberrima numina pulsat:"
            }
        ],
        [
            {
                "verse": "\"Christe Pater, cunctarum eterna potentia rerum,"
            },
            {
                "verse": "Celisator, summeque simul fabricator et arcis"
            },
            {
                "verse": "Quique animas celato in corpora fundis ab alto"
            },
            {
                "verse": "Celo equidem, retrahisque etiam, dum uita recusat"
            },
            {
                "verse": "Ire per obscenum, fatis urgentibus, orbem,"
            },
            {
                "verse": "Aspice sordentem miserando crimine mundum,"
            },
            {
                "verse": "Aspice terrarum tractus, maris atque profundi"
            },
            {
                "verse": "Armisonos fluctus: sunt undique bella, furores,"
            },
            {
                "verse": "Insidie, fraudes, et mille pericula uite;"
            },
            {
                "verse": "Noctisate in superis regnant serpente sorores"
            },
            {
                "verse": "Armate nigro, nullaque in parte salutem"
            },
            {
                "verse": "Cernimus, heu miseri, precio tua sancta tenetur"
            },
            {
                "verse": "Religio, cedit uirtus, iniuria summo"
            },
            {
                "verse": "Imperat alta loco, Bacchus ueneratur, et ipsa"
            },
            {
                "verse": "Ara micat Veneris, totoque illabitur orbe,"
            },
            {
                "verse": "Numine uictrici, nimium uesana cupido,"
            },
            {
                "verse": "Legibus et cesis, urbes uiolentia conflat,"
            },
            {
                "verse": "Mars fugat innocuos, squalent torporibus agri."
            },
            {
                "verse": "Iam, Pater omnipotens, iam respice secula fessa"
            },
            {
                "verse": "Pondere tartareo, mundo miseresce labanti."
            },
            {
                "verse": "Etatem uariare decet, da tempora pacis"
            },
            {
                "verse": "Aurea stellate, furibundaque secula dele."
            },
            {
                "verse": "Ceu dudum quando cum Sancto Flamine uentrem"
            },
            {
                "verse": "Virginis ingressus, crudelia regna perosus,"
            },
            {
                "verse": "Moribus auratis totum et sub legibus orbem"
            },
            {
                "verse": "Pacificis gaudens humana carne dedisti,"
            },
            {
                "verse": "Vrbibus Ausoniis saltem non uiuere Marte"
            },
            {
                "verse": "Sub duro liceat, possint ad aratra iuuencos"
            },
            {
                "verse": "Iungereque agricole tuti, populante cohorte"
            },
            {
                "verse": "Nulla, haud innocuos equite usurpante labores,"
            },
            {
                "verse": "Succedantque suis mature falcibus herbe."
            },
            {
                "verse": "Protinus intenta et magnis de more tropheis"
            },
            {
                "verse": "Roma iterumque alieque urbes concordibus ipsis"
            },
            {
                "verse": "Nanque animis, uerum Babilonis regna superbe"
            },
            {
                "verse": "Ense petent iusto, Iude et populabimur arua,"
            },
            {
                "verse": "Et Libanum cedris superabunt arma uirentem"
            },
            {
                "verse": "Ausonia, et montem qui te lustrabat oliuis"
            },
            {
                "verse": "Percutiemus, adhuc propter reparare salutis"
            },
            {
                "verse": "Humane lapidem, qui iam tua pectora sumpsit,"
            },
            {
                "verse": "Caldeos tumulos et barbara regna ruemus\"."
            },
            {
                "verse": "Hec ubi, turba nouo miscetur nanque stupore."
            },
            {
                "verse": "Aureus ille color radiantis in ethera Phebi"
            },
            {
                "verse": "Candida lina notat patulum dispersa per agrum,"
            },
            {
                "verse": "Circuit et nostras uestes, croceique metalli"
            },
            {
                "verse": "Induit ex omni diuinum parte colorem."
            },
            {
                "verse": "Si Deus omnipotens iustis mortalibus aures"
            },
            {
                "verse": "Inclinat, uigilique oculo bona cuncta coronat,"
            },
            {
                "verse": "Ne dubites, Anechine pater: tua uerba tonante"
            },
            {
                "verse": "Sunt suscepta Deo. Quis religiosior usquam"
            },
            {
                "verse": "Vrbe fuit tanta? quis nostris iustior oris?"
            },
            {
                "verse": "Fortior et patria duros tolerare labores?"
            },
            {
                "verse": "Est experta fides, simul et constantia cunctis"
            },
            {
                "verse": "Iam rebus, tua que sit munificentia, pauper"
            },
            {
                "verse": "Nouit homo, gradibus dum te fortuna secundis"
            },
            {
                "verse": "Extulerat, sanctum semper seruare modumque"
            },
            {
                "verse": "Mens tibi, in aduersis quanto patientia tecum"
            },
            {
                "verse": "More fuit, gens omnis habet certissima signa."
            },
            {
                "verse": "O pater, ista Dei omnipotentis cura recursat"
            },
            {
                "verse": "Humanum genus, et uerum meliora futuro"
            },
            {
                "verse": "Promittit seclo: surgentia signa recludunt."
            },
            {
                "verse": "Quo fuit imperium tantumue potentia que nam"
            },
            {
                "verse": "Florida, uelque ducum tam summa licentia mundum"
            },
            {
                "verse": "Que sic unanimem, grato et transire paratu"
            },
            {
                "verse": "Duceret? Aut ubi Pontificis tam lingua diserto"
            },
            {
                "verse": "Aurea forte micat summi sermone per orbem"
            },
            {
                "verse": "Agmina tanta hominum suaderet hoc ordine pulcro"
            },
            {
                "verse": "Conuentus habuisse simul, patriosque penates"
            },
            {
                "verse": "Linquere, finitimas his cultibus ire per urbes?"
            },
            {
                "verse": "Reginus tunc ciuis ait: \"Si numina pacem"
            },
            {
                "verse": "Afflarent superum, Italieue quiesceret orbis"
            },
            {
                "verse": "Sidere tranquillo, uel barbara regna uocarent"
            },
            {
                "verse": "Ausonios ensesque thorum reparare Tonantis"
            },
            {
                "verse": "Roma peroptaret, sancte legionis et agmen"
            },
            {
                "verse": "Nobile densaret suetos tractura triumphos,"
            },
            {
                "verse": "Dux celestis adest, satus ac de stirpe superba"
            },
            {
                "verse": "Iam Vice nam Comitum, comes inclitus atque potentum"
            },
            {
                "verse": "Virtutum, et Ligurum dux prestantissimus, istis"
            },
            {
                "verse": "Ominibus dignus, noster sublimis et heros,"
            },
            {
                "verse": "Sidereum Italie iubar, et certissima pacis"
            },
            {
                "verse": "Spes orbe in nostro, Imperii dignissima palma"
            },
            {
                "verse": "Romani: qui nanque Scythas et Caspia sceptra"
            },
            {
                "verse": "Atque Promethei quidquid Caucasus amplus ab alto"
            },
            {
                "verse": "Vertice despectat, uersus redolentia regna"
            },
            {
                "verse": "Nanque Arabum felix superaret Marte secundo."
            },
            {
                "verse": "Dux erit ac Macedon contra Babylona superbam,"
            },
            {
                "verse": "Christi illustris item nam uindex Titus acerbum"
            },
            {
                "verse": "Celitus immissum Iudea in uiscera fulgur,"
            },
            {
                "verse": "Aut erit hic Phario qui firmet litore classem"
            },
            {
                "verse": "Augustus uerum numeroso milite Cesar,"
            },
            {
                "verse": "Qui uehet albentes ueterum de more triumphos."
            },
            {
                "verse": "Roma, tuum iam tempus adest, quo lapsa profecto"
            },
            {
                "verse": "Surgere magna potes, toto et dominarier orbe,"
            },
            {
                "verse": "Sole sub hoc ipsoque iterum splendescere mundo."
            },
            {
                "verse": "Vincula rumpe more, sidus cognosce beatum,"
            },
            {
                "verse": "Da tua rostra duci illustri regalia tanto."
            },
            {
                "verse": "Instabiles populi sanctissima iura colentque,"
            },
            {
                "verse": "Atque magistratus surget, simul illa senatus"
            },
            {
                "verse": "Inclita maiestas augebitur, undique pressum"
            },
            {
                "verse": "Imperiumque iterum sitientes ibit ad Indos."
            },
            {
                "verse": "Deprecor, o Superi, tuque o sanctissima Mater,"
            },
            {
                "verse": "Nostra simul genitrixque Dei reuerenda tonantis,"
            },
            {
                "verse": "Si uultis uestram Italiam sub pace teneri"
            },
            {
                "verse": "Auricoma, nostro liceat fulgentibus armis"
            },
            {
                "verse": "Vndique nanque duci uictricia figere castra"
            },
            {
                "verse": "Cesareosque Italis populis edicere mores."
            },
            {
                "verse": "Tunc furor et cedet rapiendique impetus atrox"
            },
            {
                "verse": "Nocturnumque nefas; rigido discordia ferro"
            },
            {
                "verse": "Nesciet ipsa minas, terrore accincta nefasto,"
            },
            {
                "verse": "Spargereque in medium; tremulus metus omnis itemque"
            },
            {
                "verse": "Mors aberit non digna quidem. Iam nulla medele"
            },
            {
                "verse": "Vulnera curabunt, surgent placidissima Iani"
            },
            {
                "verse": "Tempora in Ausonia dudum regione bifrontis"
            },
            {
                "verse": "Acta quidem, quando Latium Saturnus adiuit"
            },
            {
                "verse": "Nanque Iouis fugiens iras et tela proterui."
            },
            {
                "verse": "Hoc duce, barbaries celso contraria Christo"
            },
            {
                "verse": "Infandos cultus deponeret atque cruentos."
            }
        ]
    ]
}