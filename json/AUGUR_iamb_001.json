{
    "author": "Giovanni Aurelio Augurelli",
    "title": "iambici libri",
    "url": "http://www.poetiditalia.it/texts/AUGUR|iamb|001",
    "text": [
        [],
        [
            {
                "verse": "iambicus liber primus"
            }
        ],
        [
            {
                "verse": "Coelestis intus excitat vates vigor"
            },
            {
                "verse": "Ultraque semper promovet"
            },
            {
                "verse": "Illhic ut illos sistat, unde moverat,"
            },
            {
                "verse": "Coeloque cives afferat."
            },
            {
                "verse": "Donecque sedes incolunt mortalium"
            },
            {
                "verse": "Hac obiti caligine,"
            },
            {
                "verse": "Virtus tenebris una solos eximit"
            },
            {
                "verse": "Ardente sole purior"
            },
            {
                "verse": "Splendore cuius tutiores ambulent"
            },
            {
                "verse": "Ferantque lucem caeteris."
            },
            {
                "verse": "Hinc non honorum, non opum cordi pedem"
            },
            {
                "verse": "Volens edaces admovet"
            },
            {
                "verse": "Ad sacra certo qui semel ritu pedem"
            },
            {
                "verse": "Musis dicata contulit,"
            },
            {
                "verse": "Vitat sed aegrum vulgus, odit anxii"
            },
            {
                "verse": "Curas ineptas ordinis;"
            },
            {
                "verse": "Aeque dolori gaudioque deditus,"
            },
            {
                "verse": "Neutro retentus laeditur;"
            },
            {
                "verse": "Optat frequenter, nec cupit; cavet, neque"
            },
            {
                "verse": "Pavet timore territus."
            },
            {
                "verse": "Ergo aut patentes circuit mundi plagas"
            },
            {
                "verse": "Floremque rerum colligit,"
            },
            {
                "verse": "Dum multiformis interim coloribus"
            },
            {
                "verse": "Natura doctis pingitur,"
            },
            {
                "verse": "Aut quid decenter expetatur omnibus"
            },
            {
                "verse": "Iugi labore quaeritat,"
            },
            {
                "verse": "Cultisque mores mentibus probos serens"
            },
            {
                "verse": "Inculta quaeque praeterit,"
            },
            {
                "verse": "Aut saepe laetos inter admissus choros"
            },
            {
                "verse": "Ludit latenter virginum"
            },
            {
                "verse": "Ad quos aperte progredi nullis datur,"
            },
            {
                "verse": "At ire clam paucissimis."
            },
            {
                "verse": "Illhic, amoenae vallis in recessibus,"
            },
            {
                "verse": "Frondentis alte populi"
            },
            {
                "verse": "Aestum sub umbra vitat, aura leniter"
            },
            {
                "verse": "Remurmurante, frondium."
            },
            {
                "verse": "Illhic, virentis floridum campi solum"
            },
            {
                "verse": "Innoxius perambulat,"
            },
            {
                "verse": "Vel ad sonorum vitreae lymphae caput"
            },
            {
                "verse": "Curis solutus sternitur,"
            },
            {
                "verse": "Grato vel antro iam deo plenus sedet"
            },
            {
                "verse": "Lyraque Musam suscitat,"
            },
            {
                "verse": "Antro, quod hederae vestiunt circum sacrae"
            },
            {
                "verse": "Laurusque obumbrat mystica,"
            },
            {
                "verse": "Heroas unde tum virosque laudibus"
            },
            {
                "verse": "Divosque dignis concinit."
            },
            {
                "verse": "Quid hoc beatius? Quis huic opes simul"
            },
            {
                "verse": "Omnes furori comparet?"
            }
        ],
        [
            {
                "verse": "Miranda ponit iandiu nidos avis"
            },
            {
                "verse": "Hoc sub vetusto stipite"
            },
            {
                "verse": "Et usque ab Indis et Rubro advectos mari"
            },
            {
                "verse": "Miros odores congerit,"
            },
            {
                "verse": "Quibus se adurit, et innovans sub unica"
            },
            {
                "verse": "Aeterna lauru permanet."
            },
            {
                "verse": "Iam qualis, ornans purpura pennas, recens"
            },
            {
                "verse": "Illustrat auro verticem"
            },
            {
                "verse": "Et in feroces iam volucres sic Iove"
            },
            {
                "verse": "Vires volente comparat,"
            },
            {
                "verse": "Applaudit alis et sinu mites fovens,"
            },
            {
                "verse": "Clangore segnes excitat,"
            },
            {
                "verse": "Vestra haec sub alta nam domus lauro viget,"
            },
            {
                "verse": "Phoenix perennis altera,"
            },
            {
                "verse": "Quae semper aequos, semper in re publica"
            },
            {
                "verse": "Summos futuros parturit"
            },
            {
                "verse": "Habetque semper, semper et bonos domi"
            },
            {
                "verse": "Forisque profert principes:"
            },
            {
                "verse": "Ceu cui, favente nunc polo, rerum graves"
            },
            {
                "verse": "Virtus habenas credidit,"
            },
            {
                "verse": "Sub quo verentur patrias leges mali,"
            },
            {
                "verse": "Gaudent at illis optimi."
            },
            {
                "verse": "Ac cum nefando Martius gradu furor"
            },
            {
                "verse": "Urbes oberret italas,"
            },
            {
                "verse": "His bella mitis arcet ex oris procul"
            },
            {
                "verse": "Adaucta pax felicibus."
            },
            {
                "verse": "Tuentur aequi scilicet divi piam"
            },
            {
                "verse": "Gentem sub almo principe."
            }
        ],
        [
            {
                "verse": "Aetatis actae plurimam sub aureis"
            },
            {
                "verse": "Partem peregi legibus,"
            },
            {
                "verse": "Donatus urbe donec Antenorea"
            },
            {
                "verse": "Illhic vacabam litteris;"
            },
            {
                "verse": "Mox Tarvisina, factus hic quoque munere"
            },
            {
                "verse": "Civilitatis auctior,"
            },
            {
                "verse": "Vel esse dum me civitatum principis"
            },
            {
                "verse": "Quandoque iuvit incolam."
            },
            {
                "verse": "Istius ergo publicae mores rei"
            },
            {
                "verse": "Quot vel fuerunt optimae"
            },
            {
                "verse": "Iam nemo, ut ipse, noverit quidem, neque"
            },
            {
                "verse": "Magis sit illi deditus"
            },
            {
                "verse": "Quam mens parere pro virili concupit"
            },
            {
                "verse": "Huic nostra semper unicae."
            },
            {
                "verse": "Miretur ecquis si videri gestiam"
            },
            {
                "verse": "Nunc usitato laetior?"
            },
            {
                "verse": "Gestit quod intus spirat ac fervens mihi"
            },
            {
                "verse": "Pleno redundat gaudio."
            },
            {
                "verse": "Videbo te ne dulcis, o te patria,"
            },
            {
                "verse": "Videbo sub sanctissimo"
            },
            {
                "verse": "Semel senatu, te videbo immobili"
            },
            {
                "verse": "Frui quiete, patria,"
            },
            {
                "verse": "Qua civitates sempiterna moribus"
            },
            {
                "verse": "Agunt beatis caetera?"
            },
            {
                "verse": "Redibis ergo nobilis potentium"
            },
            {
                "verse": "Quiritium colonia"
            },
            {
                "verse": "Nunc in nitorem pristinum, nunc os situ"
            },
            {
                "verse": "Demes honestum squallido!"
            },
            {
                "verse": "Videre iam videmur altis substrui"
            },
            {
                "verse": "Portus decenter molibus;"
            },
            {
                "verse": "Prolapsa priscis undecunque moenibus"
            },
            {
                "verse": "Novo reduci coctili,"
            },
            {
                "verse": "At templa miris excitari sumptibus"
            },
            {
                "verse": "Cultu dicanda numinum;"
            },
            {
                "verse": "Privata quin et tecta passim civium"
            },
            {
                "verse": "Domos parari dirutas,"
            },
            {
                "verse": "Coli feraces undique extantis tuos"
            },
            {
                "verse": "Colles honustos frugibus."
            },
            {
                "verse": "Diceris Aemiliae urbium, ut quondam, omnium,"
            },
            {
                "verse": "Ariminum, urbs pulcherrima."
            }
        ],
        [
            {
                "verse": "Invitat olim Bacchus ad coenam suos"
            },
            {
                "verse": "Comon, Iocum, Cupidinem."
            },
            {
                "verse": "Discumbit una Liber ac Amor; Iocus"
            },
            {
                "verse": "Comosque contra proxime."
            },
            {
                "verse": "Illis decenter subministrant Gratiae"
            },
            {
                "verse": "Grati saporis pocula"
            },
            {
                "verse": "Succosque miscent, et venena temperant"
            },
            {
                "verse": "Multi vicissim palmitis."
            },
            {
                "verse": "Iniusitato proluunt se nectare"
            },
            {
                "verse": "Plene sodales uvidi,"
            },
            {
                "verse": "Ac forte iusto plus parum dulcedine"
            },
            {
                "verse": "Lactante capti ingurgitant."
            },
            {
                "verse": "Hic inter aegros incipit verbis deos"
            },
            {
                "verse": "Ridenda primum rixula:"
            },
            {
                "verse": "Graves Amori Bacchus obiectat dolos"
            },
            {
                "verse": "Quibus frequenter utitur,"
            },
            {
                "verse": "Illi Cupido vana ludens gaudia"
            },
            {
                "verse": "Blaesasque voces exprobrat;"
            },
            {
                "verse": "Como Iocus risos leves, Comos Ioco"
            },
            {
                "verse": "Sales ineptos obiicit."
            },
            {
                "verse": "Mox in capillos atque ocellos advolant"
            },
            {
                "verse": "Manusque nectunt parvuli."
            },
            {
                "verse": "Adsunt sorores illico tres perditis"
            },
            {
                "verse": "Pacemque suadent optimae."
            },
            {
                "verse": "Tandem sagittas et pharetram clanculum"
            },
            {
                "verse": "Bacchus Cupidini involat;"
            },
            {
                "verse": "At vi nitentem florida Iocus coma"
            },
            {
                "verse": "Como coronam diripit."
            },
            {
                "verse": "Sic inde scissis crinibus cedens Amor"
            },
            {
                "verse": "Matri fit obviam ebrius,"
            },
            {
                "verse": "Comos facetos ad viros se proripit"
            },
            {
                "verse": "Per angiportum devium,"
            },
            {
                "verse": "Bacchus Iocusque contrahunt foedus, brevi"
            },
            {
                "verse": "Mox desiturum tempore."
            },
            {
                "verse": "Ast ut propinquans sordidum natum mero"
            },
            {
                "verse": "Venus madentem conspicit,"
            },
            {
                "verse": "Irata secum, limpidum ad fontem manu"
            },
            {
                "verse": "Apprensum et haerens attrahit."
            },
            {
                "verse": "Huic rore puro protinus lavat sacri"
            },
            {
                "verse": "Crines solutos verticis"
            },
            {
                "verse": "Pectitque et aegre extricat, ac dat undique"
            },
            {
                "verse": "Collo nitenti pendulos."
            },
            {
                "verse": "Sed forte oberrans rosidam manus cutem"
            },
            {
                "verse": "Contigit acri pectine:"
            },
            {
                "verse": "Tum laesus ille subdit accensam pio"
            },
            {
                "verse": "Facem parentis pectori."
            },
            {
                "verse": "Ambusta at ipsa, ut erat, in undas prosilit"
            },
            {
                "verse": "Secum trahens Cupidinem."
            },
            {
                "verse": "Fons unus ergo sic levatos dispari"
            },
            {
                "verse": "Ambos calore liberat."
            }
        ],
        [
            {
                "verse": "Ovem relicto pastor educens grege"
            },
            {
                "verse": "Alcon sub antro collocat"
            },
            {
                "verse": "Illicque solam sedulus sectis alit"
            },
            {
                "verse": "Herbis et haustis fontibus."
            },
            {
                "verse": "Nusquam vagari nanque sub divo sinit,"
            },
            {
                "verse": "Septo sed arcto continet,"
            },
            {
                "verse": "Candente donec quae nitebat vellere"
            },
            {
                "verse": "Atro colore obducitur:"
            },
            {
                "verse": "Dehinc et virenti cerulove saepius"
            },
            {
                "verse": "Nec non rubore spargitur."
            },
            {
                "verse": "Tandem, priore restituta tegmini,"
            },
            {
                "verse": "Albere rursus incipit"
            },
            {
                "verse": "Sensimque tantum prodit, ut spectantibus"
            },
            {
                "verse": "Visus acumen auferat."
            },
            {
                "verse": "Tum pastor illi subministrat largius"
            },
            {
                "verse": "Quaesita passim pabula,"
            },
            {
                "verse": "At ipsa, quod mox omnibus mirum foret"
            },
            {
                "verse": "Quicunque propter incolunt"
            },
            {
                "verse": "Silis fluenta, protinus pingui satur"
            },
            {
                "verse": "Laeti sagina graminis"
            },
            {
                "verse": "Insigne mutat tergus, ac illi undique"
            },
            {
                "verse": "Vellus renidet aureum."
            },
            {
                "verse": "Auroque dentes, et pusilla cornua,"
            },
            {
                "verse": "Parvaeque fulgent ungulae."
            },
            {
                "verse": "Surrepta demum nobilis fato pecus"
            },
            {
                "verse": "Spirans et aurum concidit."
            },
            {
                "verse": "At laetus Alcon divitis pondus gregis"
            },
            {
                "verse": "Domum referre nititur"
            },
            {
                "verse": "Festumque pastor aurifex agit diem"
            },
            {
                "verse": "Habetque divis gratias."
            },
            {
                "verse": "Meram, Quirine, luseramus fabulam"
            },
            {
                "verse": "Hanc, quam tibi nunc mittimus."
            },
            {
                "verse": "Sunt qui subesse non nihil tamen putent,"
            },
            {
                "verse": "Quod fors nec ipse attenderim,"
            },
            {
                "verse": "Hinc illae ineptae fictiones saepius"
            },
            {
                "verse": "Et longa commentaria."
            },
            {
                "verse": "Supersedeto tu, nec, ut rerum omnium"
            },
            {
                "verse": "Scrutator es gravissimus,"
            },
            {
                "verse": "Hic e tenuibus erui quicquam velis,"
            },
            {
                "verse": "Quod nec subest reconditum."
            },
            {
                "verse": "Non nulla priscis excidisse vatibus"
            },
            {
                "verse": "Ferunt furore percitis"
            },
            {
                "verse": "Ac esse paucis illa vere cognita,"
            },
            {
                "verse": "Abstrusa nanque permanent,"
            },
            {
                "verse": "Educat ipsa ni quis e penetralibus"
            },
            {
                "verse": "Reddatque aperta posteris."
            },
            {
                "verse": "Quae vix probarim: tam potest antiquitas"
            },
            {
                "verse": "Quam nos fidem verbis damus."
            },
            {
                "verse": "At excitari dixerim vates tamen"
            },
            {
                "verse": "Ferrique mentis impetu,"
            },
            {
                "verse": "Id vel movente intrinsecus causa, vel id"
            },
            {
                "verse": "Coelo favente prodeat."
            }
        ],
        [
            {
                "verse": "Opus videre contigit mirum mihi"
            },
            {
                "verse": "Novae profectum nunc ab arte Palladis,"
            },
            {
                "verse": "Natura quale vel potens pictor daret,"
            },
            {
                "verse": "Laetum et feracem qui referret hortulum,"
            },
            {
                "verse": "Veris colores aemulatus floridi."
            },
            {
                "verse": "Apellis aeque nec tabellae moverant"
            },
            {
                "verse": "Spectantium animos aut Myronis aerea,"
            },
            {
                "verse": "Ceu viva foret, operta tauris bucula,"
            },
            {
                "verse": "Gregem gregisque sic ducem fefellerat,"
            },
            {
                "verse": "Nec Praxitelea marmor in sacros deum"
            },
            {
                "verse": "Virtute vultus expolitum verterat"
            },
            {
                "verse": "In se tuentes, ut Perollae sericum"
            },
            {
                "verse": "Me movit Iphi munus hoc missum suo:"
            },
            {
                "verse": "Tantum quibusque in rebus excellentia"
            },
            {
                "verse": "Pollet, sibique conciliat et secum trahens"
            },
            {
                "verse": "Mentes potenter nectit admirantium."
            },
            {
                "verse": "Iam nunc quid elegans acu possit manus"
            },
            {
                "verse": "Videtur arcto redditu telae sinu,"
            },
            {
                "verse": "Ubi virentis herbido terrae solo"
            },
            {
                "verse": "Arbusta ramis pullulant florentibus."
            },
            {
                "verse": "Spectare parva quoque licet animantia"
            },
            {
                "verse": "Passim recessus ut subintrent abditos"
            },
            {
                "verse": "Densisque rursus e latibulis exeant"
            },
            {
                "verse": "Et prata cursu perferantur mutuo,"
            },
            {
                "verse": "Ut rupe ab alta rivulus cadens fugit"
            },
            {
                "verse": "Inter lapillos et suborta gramina"
            },
            {
                "verse": "Virentque fontis ora musco limpidi,"
            },
            {
                "verse": "Ac ut canorae vepribus sidunt aves"
            },
            {
                "verse": "Et ut sub undis vitrei pisces natant,"
            },
            {
                "verse": "Insecta quin et muneris partes sui"
            },
            {
                "verse": "Auctura ut haerent, cursitant, repunt, volant."
            },
            {
                "verse": "Et ridet omne quicquid hic pictum vides."
            },
            {
                "verse": "Sed iam vaganti dandus est Musae modus,"
            },
            {
                "verse": "Certare nequa videar imprudens tibi"
            },
            {
                "verse": "Frustra minutis hisce tecum versibus,"
            },
            {
                "verse": "Perolla, dulce seculi nostri decus."
            }
        ],
        [
            {
                "verse": "Corneliorum gente qui ducis genus"
            },
            {
                "verse": "Clara, vetusta, divite,"
            },
            {
                "verse": "Francisce, iambis te quoque in nostris locum"
            },
            {
                "verse": "Tenere vel primum velim,"
            },
            {
                "verse": "Sed nullus altum vasculo fontem brevi"
            },
            {
                "verse": "Tentarit unquam claudere,"
            },
            {
                "verse": "Nec ipse sperem posse quae tibi attinent"
            },
            {
                "verse": "Dici minuto carmine."
            },
            {
                "verse": "Vide quid error seduli vatis queat,"
            },
            {
                "verse": "Ut tendam illhuc, quo nequit."
            },
            {
                "verse": "Priscae ne tenui proferam domus lyra"
            },
            {
                "verse": "Opes, viros, praeconia?"
            },
            {
                "verse": "Dicenda vi sunt grandiore haec plurimi"
            },
            {
                "verse": "Oris, vel alti carminis."
            },
            {
                "verse": "Sat est amico tantulo velut mihi"
            },
            {
                "verse": "Referre solum hoc quod potest,"
            },
            {
                "verse": "Ut fons honestae scilicet prolis scatet"
            },
            {
                "verse": "Semper viris uberrimus,"
            },
            {
                "verse": "Quos inter, ampla honoris et rerum vigens"
            },
            {
                "verse": "Successione, oleveris."
            },
            {
                "verse": "Ac ut honestant hi, ipse sic illis decus"
            },
            {
                "verse": "Contra refulges splendidum."
            }
        ],
        [
            {
                "verse": "Iambe, cede quam potes meus celer"
            },
            {
                "verse": "Et alta regis ora scande fluminum:"
            },
            {
                "verse": "Ubi vetusta fiet urbs tibi obviam,"
            },
            {
                "verse": "Mei sodalis Andrionis optimi"
            },
            {
                "verse": "Amoena dulcis et beata patria,"
            },
            {
                "verse": "Ibi salute plurima prius pete"
            },
            {
                "verse": "Eum, subinde nos valere dicito."
            },
            {
                "verse": "Requiret ille forsitan, quid egerim"
            },
            {
                "verse": "Diu, vel an quod actitem frequens opus."
            },
            {
                "verse": "At ipse sorte me referto vivere"
            },
            {
                "verse": "Mihi benigna quam dedere sydera,"
            },
            {
                "verse": "Vel aequa mens paravit, ut nimis nihil"
            },
            {
                "verse": "Velim, satisque subministret usui"
            },
            {
                "verse": "Brevis scatente fontis ore copia."
            },
            {
                "verse": "Et ut Camoena succinit modos mihi"
            },
            {
                "verse": "Quibus videtur admovere seriis"
            },
            {
                "verse": "Volens iocosa, nec minus lubens statim"
            },
            {
                "verse": "Amarulenta temperare dulcibus."
            },
            {
                "verse": "Mihique vita, quae solebat, ut sedet"
            },
            {
                "verse": "Modesta semper, omnibus iocis tamen"
            },
            {
                "verse": "Referta, ni quod absumus cupidine"
            },
            {
                "verse": "Procul, petebat aegra qui levis mihi"
            },
            {
                "verse": "Frequente corda, nec gravi diu, face."
            },
            {
                "verse": "Sed haec locutus ante, quaere postmodum"
            },
            {
                "verse": "Quid is lucretur usque cum negociis"
            },
            {
                "verse": "Quae honesta et aequa plurima, ut virum decet,"
            },
            {
                "verse": "Agit frequenter, et subinde splendidum"
            },
            {
                "verse": "Sibi reique publicae decus parit;"
            },
            {
                "verse": "Itemque prole cum sua ut valet pater"
            },
            {
                "verse": "Domusque ut omnis. Interim ne litteras"
            },
            {
                "verse": "Situ perire squallidas putri sinit."
            },
            {
                "verse": "At ille mente concitus tamen deum"
            },
            {
                "verse": "Suis honusta saepe multa gratiis"
            },
            {
                "verse": "Dabat favente Gratiis Apolline."
            }
        ],
        [
            {
                "verse": "Quo virgo tendit omnium pulcherrima?"
            },
            {
                "verse": "Quo te misella subtrahis?"
            },
            {
                "verse": "Ubi decorem protinus tantum, velut"
            },
            {
                "verse": "Effecta vecors, occulis?"
            },
            {
                "verse": "Heu quo repente, quo fugis? Quo te tibi"
            },
            {
                "verse": "Aufers malorum nescia"
            },
            {
                "verse": "Quae te petent, te different, in te undique"
            },
            {
                "verse": "Facto ferentur agmine?"
            },
            {
                "verse": "Ubi parentes impie temnens gravi"
            },
            {
                "verse": "Dolore fessos deseris,"
            },
            {
                "verse": "Quibus cor una eras, et una spiritus,"
            },
            {
                "verse": "Erasque prorsus omnia?"
            },
            {
                "verse": "Hostilis ecquid improbe quicquam magis"
            },
            {
                "verse": "Manus patrare quiverit,"
            },
            {
                "verse": "Quam si foventis filiam matris sinu"
            },
            {
                "verse": "Aut patris amplexu auferat?"
            },
            {
                "verse": "Opes, inepta, divitis tantas domus"
            },
            {
                "verse": "Sumptusque tantos despicis."
            },
            {
                "verse": "Ornatus annos qui tenellos, qui genus,"
            },
            {
                "verse": "Qui te decebat spernitur."
            },
            {
                "verse": "Quam tristis omnis, heu, iuventus linquitur,"
            },
            {
                "verse": "Sed inter omnes tristior"
            },
            {
                "verse": "Aetate siquid florida tuas puer"
            },
            {
                "verse": "Optarat ardens nuptias,"
            },
            {
                "verse": "Qui te tuosque prole felices diu"
            },
            {
                "verse": "Pulcra nepotum redderet."
            }
        ],
        [
            {
                "verse": "Tentare quid tot impiis piam modis,"
            },
            {
                "verse": "Vates, puellam iuverit?"
            },
            {
                "verse": "Quae vovit uni protinus se maximo"
            },
            {
                "verse": "Constanter orbis Principi,"
            },
            {
                "verse": "Ex quo beata haec cuncta, quae iactas, fore"
            },
            {
                "verse": "Brevi caduca noverat,"
            },
            {
                "verse": "At firma contra, quae sequatur, omnia"
            },
            {
                "verse": "Nulloque laesa tempore."
            },
            {
                "verse": "Sunt ista, quae tu colligis, quidem bona"
            },
            {
                "verse": "Vitaeque prorsum commoda,"
            },
            {
                "verse": "Sed implicata pluribus passim malis"
            },
            {
                "verse": "Plus fellis et mellis minus"
            },
            {
                "verse": "Habent, nec uno perseverant ordine,"
            },
            {
                "verse": "Incepta sed vix desinunt."
            },
            {
                "verse": "Nec illa caros sic parentes deserens,"
            },
            {
                "verse": "Ut reris, errat impia,"
            },
            {
                "verse": "Hos nanque tanta caritate amplectitur"
            },
            {
                "verse": "Quam magna natae convenit."
            },
            {
                "verse": "Nomen sed illis anteponit optimi"
            },
            {
                "verse": "Rerum Parentis omnium,"
            },
            {
                "verse": "Facitque solum id maximi, praeque Unico"
            },
            {
                "verse": "Nil esse ducit caetera."
            },
            {
                "verse": "Ergo parentes quam sibi ablatam, putent"
            },
            {
                "verse": "Vero Parenti redditam."
            },
            {
                "verse": "Perculsa quin et tristibus tandem modum"
            },
            {
                "verse": "Ponat iuventus lachrymis."
            },
            {
                "verse": "Quae nanque spretis invidia mortalibus"
            },
            {
                "verse": "Nupsisse Divo virginem?"
            }
        ],
        [
            {
                "verse": "Si quando curas pectoris graves sacri"
            },
            {
                "verse": "Levas honestis lusibus,"
            },
            {
                "verse": "Lamberte, quos nunc mittimus iocos tibi"
            },
            {
                "verse": "Omnino ne tu spreveris."
            },
            {
                "verse": "Faunum videbis nubilem sequi Lycen"
            },
            {
                "verse": "Locos per omnes avios"
            },
            {
                "verse": "Quocunque praeceps illa sese proripit"
            },
            {
                "verse": "Dulcisque differt nuptias."
            },
            {
                "verse": "Leges ut Orus alteram Lycen sibi"
            },
            {
                "verse": "Amator optet fervidus,"
            },
            {
                "verse": "Ut Flora et Alcon mutuo se diligant"
            },
            {
                "verse": "Parique se affectu beent."
            },
            {
                "verse": "Haec submonere visus es pridem mihi"
            },
            {
                "verse": "Ludens ut ad te scriberem,"
            },
            {
                "verse": "Qui dum iocosis mutuare seria"
            },
            {
                "verse": "Condis amara dulcibus."
            }
        ],
        [
            {
                "verse": "Amore captus nubilis Faunus Lyces,"
            },
            {
                "verse": "Eam dicari coniugem sibi cupit."
            },
            {
                "verse": "Sectatur, instat fervidus, celer, furens,"
            },
            {
                "verse": "Quocunque se fert illa, quo pavens fugit,"
            },
            {
                "verse": "Quo se recipiens fessa anhelansque occulit,"
            },
            {
                "verse": "Vel cum profundi fluminis vadum natat,"
            },
            {
                "verse": "Vel cum latebras infimae vallis subit,"
            },
            {
                "verse": "Densae vel intrat abditum silvae sinum,"
            },
            {
                "verse": "Rupes vel alti dirutas repit iugi."
            },
            {
                "verse": "Solatur acres interim curas tamen"
            },
            {
                "verse": "Quandoque lassus ad sacrae lymphae caput"
            },
            {
                "verse": "Dulcique blandis consona verbis lyra"
            },
            {
                "verse": "Nymphis amores conquerens suos canit."
            },
            {
                "verse": "\"Nymphae, perennis fontis almae praesides,"
            },
            {
                "verse": "Quae me cadentem iam atque semimortuum"
            },
            {
                "verse": "Vestri frequenter ope liquoris excitum"
            },
            {
                "verse": "Fovetis, atque alacriorem redditis,"
            },
            {
                "verse": "Ut sorte cursus iam mihi datos sequar,"
            },
            {
                "verse": "Ecquid pii me compotem voti queam"
            },
            {
                "verse": "Unquam videre? An semper infensus meae"
            },
            {
                "verse": "Luci, meoque spiritu degam gravis?"
            },
            {
                "verse": "Quae vita, quae cor unice spirat mihi."
            },
            {
                "verse": "Desyderatos ecce in amplexus feror,"
            },
            {
                "verse": "Et cara tendo insaniens ad oscula."
            },
            {
                "verse": "O delicati pectoris papillulas,"
            },
            {
                "verse": "Iam semipomae molliter quae prominent!"
            },
            {
                "verse": "O colla Parium marmor excedentia!"
            },
            {
                "verse": "O suavianda centies labellula!"
            },
            {
                "verse": "Sparsas rubentes ore quid dicam rosas"
            },
            {
                "verse": "Albis ligustris candidisque liliis?"
            },
            {
                "verse": "Totius edam quid micans oris iubar?"
            },
            {
                "verse": "Vel quae serena fronte lucent sydera?"
            },
            {
                "verse": "Et quicquid illic aureus vertex tegit?"
            },
            {
                "verse": "Cum nocte semper et die me saucient"
            },
            {
                "verse": "Quae pulchriora suspicor latentia.\""
            }
        ],
        [
            {
                "verse": "Tenebo te nunc et fruar cupidine"
            },
            {
                "verse": "Desyderato tandiu, Lyce, mihi;"
            },
            {
                "verse": "Spectabo praesens, aemulique syderum"
            },
            {
                "verse": "Ictus ocelli sustinebo comminus."
            },
            {
                "verse": "Deosculabor os tenellum suavio"
            },
            {
                "verse": "Presso labellis molliter mellifluis."
            },
            {
                "verse": "Gratas amantis en tibi voces prope"
            },
            {
                "verse": "Haurire cupidis nunc licebit auribus."
            },
            {
                "verse": "At ipse felix et beatus audiam"
            },
            {
                "verse": "Coram sonantis dulce murmur osculi."
            },
            {
                "verse": "Narrabis, ut me maximi solum facis,"
            },
            {
                "verse": "Et cuncta pro me iam tibi sordent simul,"
            },
            {
                "verse": "Ut prorsus uni te colis et ornas mihi,"
            },
            {
                "verse": "Et mi placere, quo queas, semper cupis."
            },
            {
                "verse": "Contra sed inquam, miserum ut ipse me putem"
            },
            {
                "verse": "Ni semper una tecum agam praesentius,"
            },
            {
                "verse": "Ac ut propinquem deserarque nuspiam,"
            },
            {
                "verse": "Horrenda quaeque cupiam adire et perpeti,"
            },
            {
                "verse": "Omnique tecum coner ut degam modo,"
            },
            {
                "verse": "Et mente saltem, re nisi detur, siem."
            },
            {
                "verse": "O me beatum teque contentam, Lyce,"
            },
            {
                "verse": "Quod sic in unum prospere convenimus!"
            }
        ],
        [
            {
                "verse": "Amica sicui praestitam fidem servat,"
            },
            {
                "verse": "Laetoque ridens annuit Venus vultu,"
            },
            {
                "verse": "Dici beatus hoc magis potest nemo."
            },
            {
                "verse": "At siqua amantem perdite est virum nacta,"
            },
            {
                "verse": "Cupidinisque vinculo tenet vinctum,"
            },
            {
                "verse": "Felicitati iam sibi viam fecit."
            },
            {
                "verse": "Sed siquis ardet, nec parem refert ignem"
            },
            {
                "verse": "Grato ex Amore, nec sibi modum ponit,"
            },
            {
                "verse": "Miserrimis aeque omnibus miser vivit."
            },
            {
                "verse": "Quod ne superstet providis onus vobis"
            },
            {
                "verse": "Cavetis una, mutuoque vos inter"
            },
            {
                "verse": "Pendetis affectu, unicique consensus"
            },
            {
                "verse": "Dulcem tenore ducitis pio vitam."
            },
            {
                "verse": "Sic haeret ulmo proxime diu vitis,"
            },
            {
                "verse": "Inseparato compari gemit turtur,"
            },
            {
                "verse": "Uno palumbes congerunt loco nidos,"
            },
            {
                "verse": "Adiunctus uni pipilat suae passer."
            }
        ],
        [
            {
                "verse": "Tabella divae dedicata Palladi"
            },
            {
                "verse": "Pictore nuper diligente prodiit,"
            },
            {
                "verse": "Spectanda nobis et colenda posteris,"
            },
            {
                "verse": "Ni prorsus obstet temporum vecordia."
            },
            {
                "verse": "Hanc mirus addens artifex lignarius"
            },
            {
                "verse": "Circum columnas et coronam, reddidit"
            },
            {
                "verse": "Maiore dignam protinus spectaculo."
            },
            {
                "verse": "Tantum decoris contrahunt quae proxime"
            },
            {
                "verse": "Apte cohaerent, et simul lucem ferunt."
            },
            {
                "verse": "Debetur istis certa laus, et forsitan"
            },
            {
                "verse": "Uterque nostro vivet olim carmine."
            },
            {
                "verse": "At Avogari, qui studes hic invicem"
            },
            {
                "verse": "Certare summos, et subire dispari"
            },
            {
                "verse": "Virtutem censuram acriter spectantium,"
            },
            {
                "verse": "Nec ipse laude debita fraudabere."
            },
            {
                "verse": "Pollere miris haud parum est sic artibus,"
            },
            {
                "verse": "Pictoria hic velut, ille fabrili potest."
            },
            {
                "verse": "At his favere et hos fovere splendidum"
            },
            {
                "verse": "Et grande munus, sed magis tanto quidem,"
            },
            {
                "verse": "Quanto videntur ista paucioribus"
            },
            {
                "verse": "Ut sint favore quolibet dignissima."
            }
        ],
        [
            {
                "verse": "\"Silene, nam cum dulcis Euhyus tibi"
            },
            {
                "verse": "Inflare venas coeperit"
            },
            {
                "verse": "Arcana claro cuncta cernis lumine"
            },
            {
                "verse": "Ultroque visa praedicas,"
            },
            {
                "verse": "Dic, oro, quae nam causa sic mortalium"
            },
            {
                "verse": "Mentes inanes concitet,"
            },
            {
                "verse": "Volens ut ullus haud vicem ferat suam"
            },
            {
                "verse": "Sed quisque prorsus improbet.\""
            },
            {
                "verse": "Haec ego, mihi cum reddidit contra deus"
            },
            {
                "verse": "Amotus ora cantharo:"
            },
            {
                "verse": "\"Ne quaere quod mortalis unquam vis nequit"
            },
            {
                "verse": "Indagine ulla consequi."
            },
            {
                "verse": "Sic est, supremo sic semel visum Iovi,"
            },
            {
                "verse": "In aes ut aurum verterat,"
            },
            {
                "verse": "Ferroque deinceps inquinarat secula,"
            },
            {
                "verse": "Quondam beata et aurea.\""
            },
            {
                "verse": "Haec fatus ille munus ad suum redit,"
            },
            {
                "verse": "Sitimque sedat anxius."
            },
            {
                "verse": "At tu per omnes, Paule, ne putes tamen"
            },
            {
                "verse": "Id usquequaque porrigi,"
            },
            {
                "verse": "Ut nullus unquam sorte contentus sua"
            },
            {
                "verse": "Possit beatus vivere."
            },
            {
                "verse": "Verum putato quos hiantes videris"
            },
            {
                "verse": "Vel semper his honoribus,"
            },
            {
                "verse": "Quos aura vulgi ventilat, vel rebus his,"
            },
            {
                "verse": "Fortuna quas dat unica,"
            },
            {
                "verse": "Eos nec ulla sorte contentos, neque"
            },
            {
                "verse": "Ulla beatos degere,"
            },
            {
                "verse": "Sed esse multa, triste quae virus queant"
            },
            {
                "verse": "Horum per artos spargere."
            },
            {
                "verse": "At qui relictis anxiis curis procul"
            },
            {
                "verse": "Vitam quiete protrahit,"
            },
            {
                "verse": "Vel qui puellae gratus in sinu suae"
            },
            {
                "verse": "Amoris igne aduritur,"
            },
            {
                "verse": "Aut qui sororum concitus sacris novem"
            },
            {
                "verse": "Phoebi furore ducitur,"
            },
            {
                "verse": "His pura mentis lux renidet omnibus,"
            },
            {
                "verse": "Aerque cedit nubilus."
            },
            {
                "verse": "Hinc tu pudenti, nam sapis, cupidine"
            },
            {
                "verse": "Rarae teneris virginis,"
            },
            {
                "verse": "Et verba tum modos amas, tum splendidi"
            },
            {
                "verse": "Vultus nitorem suspicis."
            },
            {
                "verse": "Hoc praestat aegro sanus, hoc intelligens"
            },
            {
                "verse": "Indocto amator interest."
            },
            {
                "verse": "Ingressus hanc tu semitam complecteris"
            },
            {
                "verse": "Quicquid beatis convenit,"
            },
            {
                "verse": "Nam singularis obtigit quondam tibi"
            },
            {
                "verse": "Primis ab annis indoles."
            },
            {
                "verse": "Mores secuti sunt et artes optimae,"
            },
            {
                "verse": "Quibus potenti caeteros"
            },
            {
                "verse": "Praecurris ausu iuvenis, ac harum quoque"
            },
            {
                "verse": "Ardore flagras intimo."
            },
            {
                "verse": "Uterque summus est et impotens amor,"
            },
            {
                "verse": "Uterque coelo provenit."
            },
            {
                "verse": "Nutu tuetur ille se Cupidinis,"
            },
            {
                "verse": "Hic lege contra Pallados."
            },
            {
                "verse": "Quis sorte non contentus hac? Quis denique"
            },
            {
                "verse": "Te non beatum duxerit?"
            }
        ],
        [
            {
                "verse": "\"Vivamus, atque nos amemus, Lesbia\""
            },
            {
                "verse": "Vatum Catullus optimus cum diceret,"
            },
            {
                "verse": "Non dixit uni, sed, ut opinor, omnibus."
            },
            {
                "verse": "Est vita rebus praeferenda singulis,"
            },
            {
                "verse": "At hanc volentes perdimus semper tamen,"
            },
            {
                "verse": "Et mille miseram spiculis confodimus."
            },
            {
                "verse": "Amare cunctis ac amari convenit."
            },
            {
                "verse": "At cuncta subter syderum cursum licet"
            },
            {
                "verse": "Amore perstent, et labent discordia,"
            },
            {
                "verse": "Hunc tamen amaris vocibus lacessimus"
            },
            {
                "verse": "Et nunc procacem, nunc protervum, nunc gravem"
            },
            {
                "verse": "Vanumque saepe dicimus cupidinem,"
            },
            {
                "verse": "Quasi cupido haec sit gravis mortalibus."
            },
            {
                "verse": "At ni sit ista, quid boni relinquitur,"
            },
            {
                "verse": "Dispersa in unum quod reducat amplius?"
            },
            {
                "verse": "Natura cuinam deferet primordio"
            },
            {
                "verse": "Contraria ut quaeque invicem coherceat"
            },
            {
                "verse": "Nexisque ab illis exeant viventia,"
            },
            {
                "verse": "Ni vis amoris id ministret abditi?"
            },
            {
                "verse": "Sic est; malorum causa nos nobis sumus."
            },
            {
                "verse": "Vitam replemus perditis affectibus,"
            },
            {
                "verse": "Vel quos inepti fert honoris ambitus,"
            },
            {
                "verse": "Vel quos avara spes lucelli comparat,"
            },
            {
                "verse": "At ut rebellem atque scelestam pellimus"
            },
            {
                "verse": "Affectionem liberi Cupidinis,"
            },
            {
                "verse": "Quae sola forsan caelitus nobis venit."
            },
            {
                "verse": "Hinc, Chabriele, est, quod frequenter nec minus"
            },
            {
                "verse": "Prudenter admiraris esse pauculos"
            },
            {
                "verse": "Bene ac beate qui frui vita velint."
            },
            {
                "verse": "Spectare et illud huc videtur maxime,"
            },
            {
                "verse": "Quod ut perite faris et agis caetera,"
            },
            {
                "verse": "Inter sodales id venuste comprobans"
            },
            {
                "verse": "Ac tanquam adhortans sic eosdem saepius"
            },
            {
                "verse": "Atque eleganter vatis ore candidi:"
            },
            {
                "verse": "\"Vivamus\" inquis \"ac amemus, Lesbia\"."
            }
        ],
        [
            {
                "verse": "Tu ne putato dulcius quicquam tibi"
            },
            {
                "verse": "Posse evenire cariusve, Medule,"
            },
            {
                "verse": "Quam si fidelis mutuo respondeat"
            },
            {
                "verse": "Amore virgo, quae venustis moribus"
            },
            {
                "verse": "Raraeque formae vinculis te coeperit."
            },
            {
                "verse": "Sed nulla maior extat et patet fides"
            },
            {
                "verse": "Amor nec ullus firmior, quam coniugis,"
            },
            {
                "verse": "Quae vix adulta patriam linquit domum,"
            },
            {
                "verse": "Caroque felix degit in sinu viri."
            },
            {
                "verse": "Hanc ipsa nanque ventilat facem Venus,"
            },
            {
                "verse": "Ut vivat, utque crescat hanc semper fovet."
            },
            {
                "verse": "O quid quis unquam deligat beatius"
            },
            {
                "verse": "Quam sic amata re potiri prospere"
            },
            {
                "verse": "Ut e propinquo hanc spectet, hanc osculo"
            },
            {
                "verse": "Donet licenter, huic ut amplexum ferat,"
            },
            {
                "verse": "Unique molli fas sit ut cubet thoro?"
            },
            {
                "verse": "Quid si faceta dulcibus iuvet iocis"
            },
            {
                "verse": "Et te iacentem tollat, et tristem levet;"
            },
            {
                "verse": "Ac mox decenti prole te reddat patrem,"
            },
            {
                "verse": "Blesaque circum voce nati lusitent?"
            },
            {
                "verse": "Nec litterarum studia prorsus quippiam"
            },
            {
                "verse": "Ullove pacto, ut arbitrantur, laeserit;"
            },
            {
                "verse": "Sed una curas auferens domesticas"
            },
            {
                "verse": "Ardentiorem te per illa duxerit."
            },
            {
                "verse": "Haec te putabit alteram se protinus,"
            },
            {
                "verse": "Hanc temet esse cum putabis alterum;"
            },
            {
                "verse": "Quin illa tuque iam duo, nunc unici"
            },
            {
                "verse": "Vivetis uno sub favore spiritus."
            }
        ],
        [
            {
                "verse": "Quam me, Bononi, iuverit laetus dies"
            },
            {
                "verse": "Nec non sodales optimos, qui candidus"
            },
            {
                "verse": "Mihi refulsit nuper et sodalibus,"
            },
            {
                "verse": "Siquid iocosis versibus vacaveris,"
            },
            {
                "verse": "Qui pene risu prodiere conciti,"
            },
            {
                "verse": "Scies; et aeque forsan, ac simul comes"
            },
            {
                "verse": "Nobis inisses hoc iter, laetaberis."
            },
            {
                "verse": "Reverteremur rure dum Marcellio,"
            },
            {
                "verse": "Ubi egeramus biduum lautissime,"
            },
            {
                "verse": "Currum faceti quattuor conscendimus."
            },
            {
                "verse": "Marcellus aegro nam parumper corpore,"
            },
            {
                "verse": "Sed mente sana praeditus forsan nimis,"
            },
            {
                "verse": "Ut saepe qui me salibus lacesserat,"
            },
            {
                "verse": "Primus sedili se suo locaverat."
            },
            {
                "verse": "Secundus ipse sat pudens ad dexteram"
            },
            {
                "verse": "Haerebat, ut illi sic facultas afforet"
            },
            {
                "verse": "Me provocandi maior haerentem prope."
            },
            {
                "verse": "At parte currus altera Advogarius"
            },
            {
                "verse": "Pancratiusque iureconsultissimi"
            },
            {
                "verse": "Latus premebant invicem, nec alteri"
            },
            {
                "verse": "Cedebat alter, dividentibus velut"
            },
            {
                "verse": "Suis adessent gnaviter clientibus."
            },
            {
                "verse": "Interque semet dissidentes maxime,"
            },
            {
                "verse": "De iure nobis portio quae sit loci,"
            },
            {
                "verse": "Vel partiendae prolis, et quid ercium,"
            },
            {
                "verse": "Se velle signant eleganter dicere."
            },
            {
                "verse": "Ridemus omnes. Interim sed callidus"
            },
            {
                "verse": "Marcellus, ut qui dirrimat litem ioco"
            },
            {
                "verse": "Novo iocosam, sic renidens incipit:"
            },
            {
                "verse": "\"Quam nunc serena sint, videtis, omnia,"
            },
            {
                "verse": "Vates sed iste nobilis praedixerat"
            },
            {
                "verse": "Himbres futuros continenter uberes.\""
            },
            {
                "verse": "Statimque fingit fabula pulcherrime:"
            },
            {
                "verse": "Fuisse quosdam, qui ratem iam pendulo"
            },
            {
                "verse": "Fune alligarint turris ad cacumina,"
            },
            {
                "verse": "Unde esset extantis in undas protinus"
            },
            {
                "verse": "Iactus, repente dissecatis funibus."
            },
            {
                "verse": "Secutus ad quae risus est effusior:"
            },
            {
                "verse": "Tam saepe vatum sydus observantium"
            },
            {
                "verse": "Praedictiones hi facete riserant."
            },
            {
                "verse": "At ipse contra iam fore id perendie"
            },
            {
                "verse": "Contendo veris auguratus sortibus."
            },
            {
                "verse": "Ac ut pari par redderem: \"Quid heus tibi,"
            },
            {
                "verse": "Inquam, valitudo ipsa negligentiae est"
            },
            {
                "verse": "Tantum, ut reclusis nunc fenestris dormias,"
            },
            {
                "verse": "Intraque malis acidis cubiculum"
            },
            {
                "verse": "Degas refertum, iam minante proximas"
            },
            {
                "verse": "Astro procellas execrandas himbrium?\""
            },
            {
                "verse": "Quid plura? Risu inemori nos diceres"
            },
            {
                "verse": "Tam pene visum est, quod loquebamur, nihil."
            },
            {
                "verse": "Tum laetus una quisque nostrum coepimus"
            },
            {
                "verse": "Cantare summas maximi laudes Iovis"
            },
            {
                "verse": "Et caeterorum non tacendas caelitum,"
            },
            {
                "verse": "Illisque habere multiformem gratiam,"
            },
            {
                "verse": "Quod sic redire sospites nobis domum"
            },
            {
                "verse": "Liceret et iam rustici plenos ioci."
            },
            {
                "verse": "Referre dehinc quae rusticando fecimus"
            },
            {
                "verse": "Iuvat, simulque quae legendo diximus,"
            },
            {
                "verse": "Non usquequaque negligenda forsitan:"
            },
            {
                "verse": "Ut Alleotus optimus sodalium"
            },
            {
                "verse": "Et ipse nobis opitulatus venerit"
            },
            {
                "verse": "Centum iocosis ampliusque lusibus,"
            },
            {
                "verse": "Ac nos lubentes postmodum perduxerit"
            },
            {
                "verse": "Visum virenti fronde citriaria,"
            },
            {
                "verse": "Quae cultor ipse mirus hoc coegerit"
            },
            {
                "verse": "Coelo subesse quippe non idoneo"
            },
            {
                "verse": "Illis colendis: fertur at victor labos"
            },
            {
                "verse": "Et cura victrix impotens per omnia."
            },
            {
                "verse": "Ut hic videre poma iuvit aurea"
            },
            {
                "verse": "Pendere prono crebra de ramusculo!"
            },
            {
                "verse": "Virere quicquid undecunque cernitur,"
            },
            {
                "verse": "Sternique lapsis floribus passim solum,"
            },
            {
                "verse": "Olere cuncta suaviter fragrantia."
            },
            {
                "verse": "Haec quo fuere gesta nobis antea,"
            },
            {
                "verse": "Eo petuntur et feruntur ordine."
            },
            {
                "verse": "Apricus inter collis haec Pansacius"
            },
            {
                "verse": "Non praeteritur, laude sed pene omnium"
            },
            {
                "verse": "Maiore fertur, quam mihi dici queat,"
            },
            {
                "verse": "Haud tam minutis praedicandus versibus."
            },
            {
                "verse": "Quis nanque parvo carminis sub ambitu"
            },
            {
                "verse": "Laudes feracis praedii comprenderit,"
            },
            {
                "verse": "Cultoris arte, non sua vi caetera"
            },
            {
                "verse": "Vincentis, et quae fertili vigent solo"
            },
            {
                "verse": "Protectione rusticantis numinis,"
            },
            {
                "verse": "Et quae vetustum prosecuuntur ordinem"
            },
            {
                "verse": "Successione prospera colentium?"
            },
            {
                "verse": "Haec dum gerentes aucupamur undique"
            },
            {
                "verse": "Quodcunque risum subministret, interim"
            },
            {
                "verse": "Dum quisque nostrum oblitus est quidem sui,"
            },
            {
                "verse": "Adhuc canentes pene in urbem lassuli"
            },
            {
                "verse": "Intramus, ac mox hospitis nostri domo"
            },
            {
                "verse": "Laete recepti, regie discumbimus"
            },
            {
                "verse": "Tapetas inter, et superba pocula."
            }
        ],
        [
            {
                "verse": "Libelle carior mihi"
            },
            {
                "verse": "Auro et lapillis omnibus,"
            },
            {
                "verse": "Quos dives affert India,"
            },
            {
                "verse": "Habere quem mihi dedit"
            },
            {
                "verse": "Partus recenter optimus"
            },
            {
                "verse": "Amicus, et dignissimus"
            },
            {
                "verse": "Amore, quanto quis potest"
            },
            {
                "verse": "Quenquam, ac honore prosequi,"
            },
            {
                "verse": "Te sedula aperiam manu"
            },
            {
                "verse": "Grataque cura perlegam:"
            },
            {
                "verse": "Ut auctor est venustior"
            },
            {
                "verse": "Multis aperte vatibus,"
            },
            {
                "verse": "Donator est multis mihi"
            },
            {
                "verse": "Carissimis recentior."
            }
        ],
        [
            {
                "verse": "Octavi, animula matris et patris vita,"
            },
            {
                "verse": "Quo subtrahis te? Quo fugis? Redi; persta."
            },
            {
                "verse": "Ego te ad parentes anxios tui ducam."
            },
            {
                "verse": "Mane, columbe mi, mane puer dulcis."
            },
            {
                "verse": "Hei mihi, quid est, quod te tenere non possum,"
            },
            {
                "verse": "Sed umbra veluti submoves mihi tete?"
            },
            {
                "verse": "Et vultus hic est quippe tuus, et incessus:"
            },
            {
                "verse": "Octavius certe est Bononii vatis,"
            },
            {
                "verse": "Quem nocte semper et die vocat semper"
            },
            {
                "verse": "Tristi Camoena conquerens miser frustra."
            },
            {
                "verse": "Ornatus hic unde est tibi? Et decor formae"
            },
            {
                "verse": "Augustior, quam soleat, et Deum spirans?"
            },
            {
                "verse": "O si ad parentes ducere hunc te, amor, possim,"
            },
            {
                "verse": "Quam carus esses, quae tibi darent grata!"
            },
            {
                "verse": "Accedes sodes, huc ades puer quaeso,"
            },
            {
                "verse": "Huc suavium, huc mellite, corculum huc perge."
            },
            {
                "verse": "Videris haec dudum facere nihil verba."
            },
            {
                "verse": "Sed hic quis est infantium levis coetus?"
            },
            {
                "verse": "Assistit en te qui supra, et volans circum"
            },
            {
                "verse": "Repente? Quo te nubibus ferunt scissis"
            },
            {
                "verse": "Purum per aera ad aureas poli sedes?"
            },
            {
                "verse": "Quis dulcis aures personat meas cantus?"
            },
            {
                "verse": "O te beatum, putre qui cito pondus"
            },
            {
                "verse": "Humi relinquens, par tibi petis sydus."
            },
            {
                "verse": "Haec per quietem visa sunt mihi miram,"
            },
            {
                "verse": "Dum me, Bononi, flebilis movet casus,"
            },
            {
                "verse": "Qui te immerentem perculit nimis nuper."
            },
            {
                "verse": "Quae, si levare non nihil tibi possent"
            },
            {
                "verse": "Acrem dolorem, misimus deae iussu,"
            },
            {
                "verse": "Quam tu solebas ad fluenta Permessi"
            },
            {
                "verse": "Dulci sonantem prosequi lyra Musam."
            }
        ],
        [
            {
                "verse": "Quid hoc, Marine, et unde suspicer dari"
            },
            {
                "verse": "Fidelium esse amantium, sub altero"
            },
            {
                "verse": "Ut alter usque vivat, et cor invicem"
            },
            {
                "verse": "Agat colentis in colente pectore?"
            },
            {
                "verse": "Quid illud est quoque ut magis velit nihil"
            },
            {
                "verse": "Et optet hoc, quod ardet, ac nihil putet"
            },
            {
                "verse": "Honoris, atque res amata, dignius?"
            },
            {
                "verse": "Quid ut valore nullius capi queat,"
            },
            {
                "verse": "Amore nullius, pudore nullius,"
            },
            {
                "verse": "Sed una semper ante forma prodeat,"
            },
            {
                "verse": "Ametur et colatur una maxime?"
            },
            {
                "verse": "At ipsa forte si perire contigit,"
            },
            {
                "verse": "Tamen relinquit haec sui cupidinem."
            },
            {
                "verse": "Procul recedat haec, idem hoc facit quoque."
            },
            {
                "verse": "Manet reposta mente amantis unica,"
            },
            {
                "verse": "Nec alteram ingredi sinit, sed eiicit"
            },
            {
                "verse": "Inepta siqua forsan hic erat prius."
            },
            {
                "verse": "Amante prorsus est venustius nihil,"
            },
            {
                "verse": "Amore nanque fervidus nitet, velut"
            },
            {
                "verse": "Domus renidet igne laeta splendido."
            },
            {
                "verse": "Amore constat omne quod vides, amor"
            },
            {
                "verse": "Decentis unus omnis est boni pater."
            }
        ],
        [
            {
                "verse": "Mirum videri Vadius sibi quondam"
            },
            {
                "verse": "Dicebat id: cum, alias acutus et solers"
            },
            {
                "verse": "Vates, Petrarca scriberet frequens plures"
            },
            {
                "verse": "Versus latine, et quid deceret expertus"
            },
            {
                "verse": "Parum videret, qua utimur tamen lingua"
            },
            {
                "verse": "Veneres eum ita lepidi poematis cunctas"
            },
            {
                "verse": "Implesse, ut optimi quibusque conferri"
            },
            {
                "verse": "Graiae ac latinae vatibus queat Musae."
            },
            {
                "verse": "Haec ille, erat qui candidus simul iudex"
            },
            {
                "verse": "Simulque rerum doctus et simul prudens,"
            },
            {
                "verse": "Utraque lingua vir peritus et grandi"
            },
            {
                "verse": "Virtute mirae praeditus senex vitae."
            },
            {
                "verse": "Contra ipse quotiens elegans tuum scrutor"
            },
            {
                "verse": "Ad me Bononiumque nunc datum carmen"
            },
            {
                "verse": "Et quosque similes his frequenter emittis,"
            },
            {
                "verse": "Te laude totiens prosequor statim iusta,"
            },
            {
                "verse": "Quod lege veteres aemulatus antiqua"
            },
            {
                "verse": "Nec sensa tantum, verba sed quoque illorum"
            },
            {
                "verse": "Effingis, atque par tibi decus quaeris."
            },
            {
                "verse": "Cum vero \"Amores\" perlego tuos, qui nunc"
            },
            {
                "verse": "Circunferuntur, miror aliter ac ante"
            },
            {
                "verse": "Sentire te, qui solitus inclytos semper"
            },
            {
                "verse": "Sequi poetas lydios, velut Dantem"
            },
            {
                "verse": "Seu mage Petrarcam, luseris graves olim"
            },
            {
                "verse": "Simulque dulci concitos lyra versus."
            },
            {
                "verse": "Secutus at nunc perperam novos quosdam"
            },
            {
                "verse": "Vates minutos, praevenis quidem hos tanto,"
            },
            {
                "verse": "Quanto e venustis sumpseras prius pleno"
            },
            {
                "verse": "Haustu liquores fontibus, sed haud aequas"
            },
            {
                "verse": "Quos tu solebas pristino viros cursu."
            },
            {
                "verse": "Nec mentis hoc vitio tibi putem dandum,"
            },
            {
                "verse": "Ni quod ita vis tu; sordidos enim primum"
            },
            {
                "verse": "Exuere amictus, ut lubet, potes liber;"
            },
            {
                "verse": "Mox aurea, quae te decet, frui veste!"
            },
            {
                "verse": "Ornatus est nam puritas novae linguae"
            },
            {
                "verse": "Splendorque, et acris additus labor limae,"
            },
            {
                "verse": "Ne penitus extet barbara haec recens aucta"
            },
            {
                "verse": "E barbarorum tum profecta conventu,"
            },
            {
                "verse": "Cum iam latinam pellerent senem sede."
            },
            {
                "verse": "Quod assequetur qui sequi velit vatem,"
            },
            {
                "verse": "Etrusca coelo quem datum tulit tellus."
            }
        ],
        [
            {
                "verse": "Heu quam repente quamque acerbe vos petam"
            },
            {
                "verse": "Tristi, sodales, nuntio,"
            },
            {
                "verse": "Quos heu, parentes post meos, acri scio"
            },
            {
                "verse": "Iri dolore concitum,"
            },
            {
                "verse": "Cum rumor heu me tam brevi affectum gravis"
            },
            {
                "verse": "Vobis ademptum perferet."
            },
            {
                "verse": "Quo cessit aegro robur et vigor mihi?"
            },
            {
                "verse": "Flos quo iuventae elanguit?"
            },
            {
                "verse": "Ego patria sic oppetam dulci procul?"
            },
            {
                "verse": "Meisque prorsus omnibus?"
            },
            {
                "verse": "O spes inanes, et leves quidem meas"
            },
            {
                "verse": "Quocunque curas tempore!"
            },
            {
                "verse": "Dum nanque agebam vos apud felix domi,"
            },
            {
                "verse": "Me huc, vos relinquens, contuli."
            },
            {
                "verse": "Nunc vos requiro, vosque nunc sero miser"
            },
            {
                "verse": "Frustraque conor alloqui."
            },
            {
                "verse": "Nihil ne penitus proderit nunc? Non opes,"
            },
            {
                "verse": "Non forma, non genus mihi?"
            },
            {
                "verse": "Ubi ille, qui iam moverat cunctos, decor"
            },
            {
                "verse": "Cunctis refertur gratiis?"
            },
            {
                "verse": "An non superna sic tenere numina"
            },
            {
                "verse": "Saevire ne velint, potest?"
            },
            {
                "verse": "Vel lege firma quod semel sancit Deus"
            },
            {
                "verse": "Mortalis haud evaserit."
            }
        ],
        [
            {
                "verse": "Vitae peractis, Alde, sex lustris mihi"
            },
            {
                "verse": "Sunt coepta noster quae libellus continet,"
            },
            {
                "verse": "Perfecta vero lustra post paulo decem."
            },
            {
                "verse": "Hinc est quod, ut ferunt, novem premant"
            },
            {
                "verse": "Fortasse vates quicquid optant edere"
            },
            {
                "verse": "Nulla inquinatum labe, si non omnibus"
            },
            {
                "verse": "Queant refertum gratiis, si non ferit"
            },
            {
                "verse": "Id semper arcus, quod minatur eminus,"
            },
            {
                "verse": "Humana si vis optimum parit nihil."
            },
            {
                "verse": "His ergo, curae quicquid impendi potest,"
            },
            {
                "verse": "Nostra dabamus pro virili sedulo,"
            },
            {
                "verse": "Ut ipsa adirent maxime nitentia"
            },
            {
                "verse": "Et culta prorsus posterum quondam manus,"
            },
            {
                "verse": "Vivis nec essent protinus contemptui,"
            },
            {
                "verse": "Librata lance si prius iusta forent."
            },
            {
                "verse": "Sic cogitabam non brevem meis dare"
            },
            {
                "verse": "Vitam libellis, optime velut mihi"
            },
            {
                "verse": "Satis et ex more educatis liberis."
            },
            {
                "verse": "Quibus futura est vita, opinor, altera,"
            },
            {
                "verse": "Si, quod merentur, auctiores munere"
            },
            {
                "verse": "Adoptionis tuae dignaberis."
            },
            {
                "verse": "Id est, acute siquid hic inspexeris,"
            },
            {
                "verse": "Quod rite dici possit elegantius"
            },
            {
                "verse": "Illudque scitu pro tuo mutaveris,"
            },
            {
                "verse": "Mox et nitenti veste si circundatos"
            },
            {
                "verse": "Quam laude multa vatibus donas tua,"
            },
            {
                "verse": "Domo parentis exeuntes duxeris."
            }
        ],
        [
            {
                "verse": "Amantis olim laurus haec Apollinis"
            },
            {
                "verse": "Crinem decebat aureum,"
            },
            {
                "verse": "Circum virebat plectra, amoenum saepius"
            },
            {
                "verse": "Tegmen canenti fecerat."
            },
            {
                "verse": "Exinde vates arborem tantam colunt"
            },
            {
                "verse": "Et pene adorant seduli,"
            },
            {
                "verse": "Sed inter omnes lydium sub hac simul"
            },
            {
                "verse": "Iuvit poetam ludere."
            },
            {
                "verse": "Ivere eodem semita velut data"
            },
            {
                "verse": "Frondes petitum plurimi,"
            },
            {
                "verse": "Sed saepe frustra vixque spectanti procul"
            },
            {
                "verse": "Frondes videre contigit,"
            },
            {
                "verse": "Tam difficilis est aditus ac longo sacra"
            },
            {
                "verse": "Recedit arbor tramite."
            },
            {
                "verse": "Tu sorte vero, Mome, felici tua"
            },
            {
                "verse": "Accedis hanc solers prope"
            },
            {
                "verse": "Et nunc sub alto frondium cacumine"
            },
            {
                "verse": "Auram virentum mobilem"
            },
            {
                "verse": "Captas, honesto nunc coronam vertici"
            },
            {
                "verse": "Vivo refringis stipite"
            },
            {
                "verse": "Tractasque praesens et levi interdum geris"
            },
            {
                "verse": "Lectos manu ramusculos,"
            },
            {
                "verse": "Umbraque gaudens unius pulcherrima"
            },
            {
                "verse": "Ubique temnis caeteras."
            },
            {
                "verse": "Quondam triumphos haec adornans maximos"
            },
            {
                "verse": "Curruque vecta principum"
            },
            {
                "verse": "Docebat esse stirpium non infimam,"
            },
            {
                "verse": "Quotcunque tellus proferat."
            },
            {
                "verse": "Quod fulminantis haud Iovis negat manus,"
            },
            {
                "verse": "Unam quod hanc non percutit."
            }
        ],
        [
            {
                "verse": "Rex mentis atque corporis"
            },
            {
                "verse": "Mei potens et unice,"
            },
            {
                "verse": "Da semper operam, ut nos ames."
            },
            {
                "verse": "Serva datam mihi fidem"
            },
            {
                "verse": "Fidusque promissis mane"
            },
            {
                "verse": "Velut facis quammaxime."
            },
            {
                "verse": "Et quanquam agas id sedulo,"
            },
            {
                "verse": "Nam me cupis solam scio"
            },
            {
                "verse": "Et praeter hoc nil expetis,"
            },
            {
                "verse": "Amor tamen sic excitat"
            },
            {
                "verse": "Mihi furentem spiritum,"
            },
            {
                "verse": "Ut cogar his te colloqui."
            },
            {
                "verse": "Non quod patens ignis tuus"
            },
            {
                "verse": "Extinctus usquam appareat,"
            },
            {
                "verse": "Calorve sit vetus minor;"
            },
            {
                "verse": "Quin immo semper excitum"
            },
            {
                "verse": "Te miror atque sentio"
            },
            {
                "verse": "Timore perculsum gravi"
            },
            {
                "verse": "Ne forsan alter haereat"
            },
            {
                "verse": "Amans mihi propinquius,"
            },
            {
                "verse": "Et te misellum deseram."
            },
            {
                "verse": "Sed sede montes propria"
            },
            {
                "verse": "Prius moveri videris"
            },
            {
                "verse": "Et retro ferri flumina,"
            },
            {
                "verse": "Quam non perenni tempore"
            },
            {
                "verse": "Te corde conditum intimo"
            },
            {
                "verse": "Dulci geram cupidine."
            },
            {
                "verse": "Ac forte siquem detinet"
            },
            {
                "verse": "Spes ulla nostri, hic maximo"
            },
            {
                "verse": "Errore captus fallitur."
            },
            {
                "verse": "Nam talis est amor meus"
            },
            {
                "verse": "Quem iam tibi dono dedi,"
            },
            {
                "verse": "Qualis nequit qui dividi."
            },
            {
                "verse": "Si me cor exoptam tuum"
            },
            {
                "verse": "Et ipsa te solum expeto"
            },
            {
                "verse": "Nec nox diesve praeterit,"
            },
            {
                "verse": "Quin tecum agam, tecum loquar,"
            },
            {
                "verse": "Tibi propinquem te volens,"
            },
            {
                "verse": "Lubens, frequensque prosequar."
            },
            {
                "verse": "Si perdite me diligis"
            },
            {
                "verse": "Et ipsa te in terris colo"
            },
            {
                "verse": "Coelo velut missum mihi,"
            },
            {
                "verse": "Tu vita spesque et corculum,"
            },
            {
                "verse": "Tu quicquid est mihi boni,"
            },
            {
                "verse": "Et unde pendent omnia."
            },
            {
                "verse": "Facessat ergo omnis procul"
            },
            {
                "verse": "Abs te timor si me mea"
            },
            {
                "verse": "Tibi dedit felicitas."
            },
            {
                "verse": "Nam quod semel fatum probat"
            },
            {
                "verse": "Mutare nunquam paulum"
            },
            {
                "verse": "Mortalis ullus quiverit."
            },
            {
                "verse": "Ne vita sit igitur gravis"
            },
            {
                "verse": "Tibi; hoc, amabo mi, cave"
            },
            {
                "verse": "Ne suspiceris amplius."
            },
            {
                "verse": "Fac ut tibi mollis thorus"
            },
            {
                "verse": "Dulci quiete somnia"
            },
            {
                "verse": "Perfusa semper praebeat."
            },
            {
                "verse": "Hei, non parum me commovet"
            },
            {
                "verse": "Levis tua erga me fides,"
            },
            {
                "verse": "Nec, ut deceret, credula."
            },
            {
                "verse": "Velimque fias certior"
            },
            {
                "verse": "Te mi dolorem maximum"
            },
            {
                "verse": "Afferre, quod sic haesites."
            },
            {
                "verse": "Dissolve falsam languido"
            },
            {
                "verse": "Affectionem pectore, et"
            },
            {
                "verse": "Causam doloris amove."
            },
            {
                "verse": "Ac si mihi velis bene,"
            },
            {
                "verse": "Nec quod ferat poenam cupis,"
            },
            {
                "verse": "Hoc sic ages ut quaerimus."
            },
            {
                "verse": "Laetique sic ambo diu"
            },
            {
                "verse": "Aberimus o nigris mea"
            },
            {
                "verse": "Lux cogitationibus,"
            },
            {
                "verse": "Et mille post annos erit"
            },
            {
                "verse": "Qui forte amoris gratia"
            },
            {
                "verse": "Tanti stupescat invidus."
            }
        ],
        [
            {
                "verse": "Cum tu perusti detegis tuos mihi"
            },
            {
                "verse": "Ignes, amice, pectoris,"
            },
            {
                "verse": "Languentis in me desides incendii"
            },
            {
                "verse": "Vires resumi sentio,"
            },
            {
                "verse": "Acuta quin et expediri spicula"
            },
            {
                "verse": "Arcumque nervo contrahi"
            },
            {
                "verse": "Quo me frequenti sauciare perditum"
            },
            {
                "verse": "Amor solebat vulnere."
            },
            {
                "verse": "Quis nanque flamma pulchriore aduritur?"
            },
            {
                "verse": "Quis lentiore fomite?"
            },
            {
                "verse": "Ardes beatus virginum pulcherrimam"
            },
            {
                "verse": "Quotcunque vivi marginem"
            },
            {
                "verse": "Fontis frequentant, qui puellis proxime"
            },
            {
                "verse": "Aditur unus omnibus."
            },
            {
                "verse": "Habes et unde lenius sub hoc tibi"
            },
            {
                "verse": "Ardore pectus aestuet,"
            },
            {
                "verse": "Quod usque pura fluminis lympha sacri"
            },
            {
                "verse": "Foves inusta vulnera."
            },
            {
                "verse": "Humorque vires his levandis sufficit"
            },
            {
                "verse": "Calorque contra nititur."
            },
            {
                "verse": "Scatent ad iisdem quippe vi tam dispari"
            },
            {
                "verse": "Latex et ignis fontibus."
            },
            {
                "verse": "Quid non amando ferre, quid non perpeti,"
            },
            {
                "verse": "Quid non adire possumus?"
            },
            {
                "verse": "Iam qui ferarum contudit victor minas,"
            },
            {
                "verse": "Iussis puellae paruit."
            },
            {
                "verse": "Adnabat iras turbidi temnens maris"
            },
            {
                "verse": "Viso Leandrus lumine."
            },
            {
                "verse": "Caram petuit Ditis ad sedes lyra"
            },
            {
                "verse": "Vates canora coniugem."
            },
            {
                "verse": "Tu subter undas ureris, dum Naiada"
            },
            {
                "verse": "Undis latentem quaeritas."
            }
        ],
        [
            {
                "verse": "Adest deum munus sopor,"
            },
            {
                "verse": "Mortalium dulcis quies;"
            },
            {
                "verse": "Vos curae abite in maximam"
            },
            {
                "verse": "Oblivionem pessumae."
            },
            {
                "verse": "Abite, quid moramini?"
            },
            {
                "verse": "An semper altera alteri"
            },
            {
                "verse": "Succedet? Ac iugis vago"
            },
            {
                "verse": "Ritu scatebit fluminis?"
            },
            {
                "verse": "Non quippe, nam vos aut mero"
            },
            {
                "verse": "Tristes abunde diluam,"
            },
            {
                "verse": "Aut vos puellae verbulis"
            },
            {
                "verse": "Tandem resolvam blandulae."
            },
            {
                "verse": "Sternetur hic mollis thorus,"
            },
            {
                "verse": "Spirabit hic olens rosa,"
            },
            {
                "verse": "Pulsabit elegans puer,"
            },
            {
                "verse": "Virgo canora succinet."
            },
            {
                "verse": "Obrepet oculis languido"
            },
            {
                "verse": "Sensim mihi lenis sopor,"
            },
            {
                "verse": "Laetaeque mentis somnia"
            },
            {
                "verse": "Optata semet offerent."
            },
            {
                "verse": "Videre videor en leves"
            },
            {
                "verse": "Ludentium iam iam choros"
            },
            {
                "verse": "Nympharum ad undae limpidum"
            },
            {
                "verse": "Musis dicatae rivulum."
            },
            {
                "verse": "Num somnus hic est, an quies,"
            },
            {
                "verse": "An visus, an ne insomnium"
            },
            {
                "verse": "Videre quod videmur, et"
            },
            {
                "verse": "Dulci quiete perfrui?"
            },
            {
                "verse": "Quid illa, quae tot flosculis"
            },
            {
                "verse": "Sertum evariat, aut quae rosas"
            },
            {
                "verse": "Legens rubenti e stipite"
            },
            {
                "verse": "Illi ministrat sutiles?"
            },
            {
                "verse": "O cui parantur vertici"
            },
            {
                "verse": "Doctaeque fronti praemia?"
            },
            {
                "verse": "Cui myrtus una Cypridis"
            },
            {
                "verse": "Phoebique laurus texitur?"
            },
            {
                "verse": "Ni forte nascenti modo"
            },
            {
                "verse": "Vati coronam nectitis"
            },
            {
                "verse": "O dulce et o perenniter"
            },
            {
                "verse": "Fluentis undae praesides."
            }
        ]
    ]
}