{
    "author": "Baldassarre Castiglione",
    "title": "carmina",
    "url": "http://www.poetiditalia.it/texts/CASTIGLI|carm|001",
    "text": [
        [
            {
                "verse": "Ereptum fatis primo sub flore iuventae"
            },
            {
                "verse": "Alconem nemorum decus et solatia amantum,"
            },
            {
                "verse": "Quem toties Fauni et Dryades sensere canentem,"
            },
            {
                "verse": "Quem toties Pan est, toties miratus Apollo;"
            },
            {
                "verse": "Flebant pastores; ante omnes carus Iolas"
            },
            {
                "verse": "Tristia perfundens lacrimis manantibus ora,"
            },
            {
                "verse": "Crudeles superos, crudeliaque astra vocabat;"
            },
            {
                "verse": "Ut gemit amissos foetus philomela sub umbris,"
            },
            {
                "verse": "Aut qualis socia viduatus compare turtur,"
            },
            {
                "verse": "Quam procul incautam quercu speculatus ab alta"
            },
            {
                "verse": "Immitis calamo pastor deiecit acuto;"
            },
            {
                "verse": "Non viridi sedit ramo, non gramine laeto,"
            },
            {
                "verse": "Non vitrei dulcem libavit fluminis undam:"
            },
            {
                "verse": "Sed gemitu amissos tantum testatus amores,"
            },
            {
                "verse": "Languidulus moestis complet nemora alta querelis."
            },
            {
                "verse": "Nulla dies miserum lacrimis sine vidit Iolam,"
            },
            {
                "verse": "Nec cum Sol oritur, nec cum se condit in undas."
            },
            {
                "verse": "Non illi pecudes, non pingues pascere tauros"
            },
            {
                "verse": "Cura erat, aut pastos ad flumina ducere potum,"
            },
            {
                "verse": "Haedorumve gregem, aut vitulos includere septis."
            },
            {
                "verse": "Tantum inter silvas aut solo in litore secum"
            },
            {
                "verse": "Perditus, et serae oblitus decedere nocti,"
            },
            {
                "verse": "Rupibus haec frustra et surdis iactabat arenis:"
            },
            {
                "verse": "Alcon deliciae Musarum et Apollinis; Alcon"
            },
            {
                "verse": "Pars animae; cordis pars Alcon maxima nostri,"
            },
            {
                "verse": "Et dolor, his lacrimas oculis habiture perennes,"
            },
            {
                "verse": "Quis deus, aut quis te casus, miser, abstulit? ergo"
            },
            {
                "verse": "Optima quaeque rapit duri inclementia fati?"
            },
            {
                "verse": "Ergo bonis tantum est aliquod male numen amicum?"
            },
            {
                "verse": "Non metit ante diem lactentes messor aristas,"
            },
            {
                "verse": "Immatura rudis non carpit poma colonus:"
            },
            {
                "verse": "At fera te ante diem mors nigro immersit Averno,"
            },
            {
                "verse": "Iniecitque manus rapidas crescentibus annis."
            },
            {
                "verse": "Heu miserande puer! tecum solatia ruris,"
            },
            {
                "verse": "Tecum Amor, et Charites periere, et gaudia nostra."
            },
            {
                "verse": "Arboribus cecidere comae, spoliataque honore est"
            },
            {
                "verse": "Silva suo; solitasque negat pastoribus umbras:"
            },
            {
                "verse": "Prata suum amisere decus, morientibus herbis"
            },
            {
                "verse": "Arida: sunt sicci fontes et flumina sicca."
            },
            {
                "verse": "Infaecunda carent promissis frugibus arva:"
            },
            {
                "verse": "Et mala crescentes rubigo exedit aristas."
            },
            {
                "verse": "Squallor tristis habet pecudes, pecudumque magistros:"
            },
            {
                "verse": "Impastus stabulis saevit lupus; ubere raptos"
            },
            {
                "verse": "Dilaniatque ferus miseris cum matribus agnos;"
            },
            {
                "verse": "Perque canes praedam impavidus pastoribus aufert."
            },
            {
                "verse": "Nil nisi triste sonant et silvae, et pascua, et amnes,"
            },
            {
                "verse": "Et liquidi fontes: tua tristia funera flerunt"
            },
            {
                "verse": "Et liquidi fontes, et silvae, et pascua, et amnes."
            },
            {
                "verse": "Heu miserande puer! tangunt tua funera divos."
            },
            {
                "verse": "Per nemora agricolae flentes videre Napaeas,"
            },
            {
                "verse": "Panaque, Silvanumque, et capripedes Satyriscos."
            },
            {
                "verse": "Sed neque iam lacrimis, aut questu fata moventur"
            },
            {
                "verse": "Impia, nec nostras audit mors surda querelas."
            },
            {
                "verse": "Vomeribus succisa suis moriuntur in arvis"
            },
            {
                "verse": "Gramina: deinde iterum viridi de cespite surgunt:"
            },
            {
                "verse": "Rupta semel non deinde annectunt stamina Parcae."
            },
            {
                "verse": "Aspice, decedens iam Sol declivis Olympo"
            },
            {
                "verse": "Occidit, et moriens accendit sidera caelo;"
            },
            {
                "verse": "Sed tamen occiduo cum laverit aequore currus,"
            },
            {
                "verse": "Idem iterum terras orienti luce reviset:"
            },
            {
                "verse": "Ast ubi nigra semel durae nos flumina mortis"
            },
            {
                "verse": "Lavere, et clausa est immitis ianua regni,"
            },
            {
                "verse": "Nulla umquam ad superos ducit via: lumina somnus"
            },
            {
                "verse": "Urget perpetuus, tenebrisque involvit amaris."
            },
            {
                "verse": "Tunc lacrimae incassum, tunc irrita vota, precesque"
            },
            {
                "verse": "Funduntur: fert vota Notus, lacrimasque, precesque."
            },
            {
                "verse": "Heu miserande puer, fatis surrepte malignis!"
            },
            {
                "verse": "Non ego te posthac, pastorum adstante corona,"
            },
            {
                "verse": "Victorem aspiciam volucri certare sagitta;"
            },
            {
                "verse": "Aut iaculo, aut dura socios superare palaestra:"
            },
            {
                "verse": "Non tecum posthac molli resupinus in umbra"
            },
            {
                "verse": "Effugiam longos aestivo tempore soles:"
            },
            {
                "verse": "Non tua vicinos mulcebit fistula montes,"
            },
            {
                "verse": "Docta nec umbrosae resonabunt carmina valles:"
            },
            {
                "verse": "Non tua corticibus toties inscripta Lycoris,"
            },
            {
                "verse": "Atque ignis Galatea meus nos iam simul ambos"
            },
            {
                "verse": "Audierint ambae nostros cantare furores;"
            },
            {
                "verse": "Nos etenim a teneris simul usque huc viximus annis;"
            },
            {
                "verse": "Frigora, pertulimusque aestus, noctesque diesque;"
            },
            {
                "verse": "Communique simul sunt parta armenta labore."
            },
            {
                "verse": "Rura mea haec tecum communia: viximus una;"
            },
            {
                "verse": "Te moriente igitur cur nam mihi vita relicta est?"
            },
            {
                "verse": "Heu male me ira deum patriis abduxit ab oris,"
            },
            {
                "verse": "Ne manibus premerem morientia lumina amicis,"
            },
            {
                "verse": "Aut abeuntis adhuc supremum animae halitum in auras"
            },
            {
                "verse": "Exciperem ore meo, gelidis atque oscula labris."
            },
            {
                "verse": "Invideo, Leucippe, tibi; suprema dolenti"
            },
            {
                "verse": "Deficiens mandata bonus tibi praebuit Alcon;"
            },
            {
                "verse": "Spectavitque tuos morienti lumine vultus."
            },
            {
                "verse": "Frigida tu moesto imposuisti membra pheretro:"
            },
            {
                "verse": "Sparsisti et lacrimis bustum, ingratumque sepulcrum."
            },
            {
                "verse": "Inde ubi defletum satis est et iusta peracta,"
            },
            {
                "verse": "Alconem ad manes felix comes usque secutus,"
            },
            {
                "verse": "Amisso vitam socio non passus inertem es."
            },
            {
                "verse": "Et nunc Elysia laetus spatiaris in umbra,"
            },
            {
                "verse": "Alcone et frueris dulci, aeternumque frueris."
            },
            {
                "verse": "Atque aliquis forsan pastor pius ossa sepulcro"
            },
            {
                "verse": "Uno eodemque simul florentis margine ripae,"
            },
            {
                "verse": "Amborum sacro manes veneratus honore,"
            },
            {
                "verse": "Composuit, lacrimasque ambobus fudit easdem."
            },
            {
                "verse": "Ast ego nec tristes lacrimas in funere fudi,"
            },
            {
                "verse": "Debita nec misero persolvi iusta sodali."
            },
            {
                "verse": "Quin etiam sortis durae, ignarusque malorum,"
            },
            {
                "verse": "Vana mihi incassum fingebam somnia demens:"
            },
            {
                "verse": "Haec ego rura colam celeberrima, tum meus Alcon"
            },
            {
                "verse": "Huc veniet, linquens colles, et inhospita saxa,"
            },
            {
                "verse": "Infectasque undas, et pabula dira veneno;"
            },
            {
                "verse": "Molliaque inviset prata haec, fluviosque salubres."
            },
            {
                "verse": "Occurram longe, et venientem primus amicum"
            },
            {
                "verse": "Agnoscam, primus caris complexibus ora"
            },
            {
                "verse": "Impediam: excutient hilares nova gaudia fletus:"
            },
            {
                "verse": "Sic tandem optato laeti sermone fruemur;"
            },
            {
                "verse": "Aerumnasque graves, olim et transacta vicissim"
            },
            {
                "verse": "Damna referre simul, rursusque audire iuvabit."
            },
            {
                "verse": "Tum veteres sensim fando repetemus amores,"
            },
            {
                "verse": "Deliciasque inter pastorum, et dulcia ruris"
            },
            {
                "verse": "Otia, securae peragemus tempora vitae."
            },
            {
                "verse": "Haec amat arva Ceres, iuga Bacchus, pascua Apollo,"
            },
            {
                "verse": "Ipsa Pales herbas pecori, lac sufficit agnis:"
            },
            {
                "verse": "Montibus his passim tenerae assuevere Napaeae"
            },
            {
                "verse": "Saepe feras agitare, et saepe agitare choreas."
            },
            {
                "verse": "Hic redolens sacros primaevae gentis honores,"
            },
            {
                "verse": "Perluit antiquas Tiberis decora alta ruinas."
            },
            {
                "verse": "Hic umbrae nemorum, hic fontes, hic frigida Tempe:"
            },
            {
                "verse": "Formosum hic pastor Corydon cantavit Alexin."
            },
            {
                "verse": "Ergo ades, o dilecte puer: te pascua et amnes"
            },
            {
                "verse": "Exspectant; tibi iam contexunt florea serta,"
            },
            {
                "verse": "Adventuque tuo testantur gaudia Nymphae;"
            },
            {
                "verse": "Summittitque novos tellus tibi Daedala flores."
            },
            {
                "verse": "Haec ego fingebam miser, ah spe ductus inani,"
            },
            {
                "verse": "Nescius omne nefas morti fatisque licere."
            },
            {
                "verse": "At postquam frustrata leves abiere per auras"
            },
            {
                "verse": "Vota mea, et vivos Alconis cernere vultus"
            },
            {
                "verse": "Non licuit, vivasque audire, et reddere voces;"
            },
            {
                "verse": "Huc saltem, o saltem umbra levi per inania lapsu"
            },
            {
                "verse": "Advolet, et nostros tandem miserata dolores,"
            },
            {
                "verse": "Accipiat lacrimas, imo et suspiria corde"
            },
            {
                "verse": "Eruta, quasque cava haec responsant antra querelas."
            },
            {
                "verse": "Ipse meis manibus ripa hac Anienis inanem"
            },
            {
                "verse": "Constituam tumulum, nostri solatia luctus,"
            },
            {
                "verse": "Atque addam pia tura focis, manesque ciebo."
            },
            {
                "verse": "Vos mecum, o pueri, bene olentes spargite flores,"
            },
            {
                "verse": "Narcissum, atque rosas, et suave rubentem hyacinthum,"
            },
            {
                "verse": "Atque umbras hedera, lauroque inducite opacas:"
            },
            {
                "verse": "Nec desint casiae, permixtaque cinnama amomo,"
            },
            {
                "verse": "Excitet ut dulces aspirans ventus odores."
            },
            {
                "verse": "Nos Alcon dilexit multum, et dignus amari"
            },
            {
                "verse": "Ipse fuit nobis, et tali dignus honore."
            },
            {
                "verse": "Interea violas intertexent amaranthis,"
            },
            {
                "verse": "Et tumulo spargent flores et serta Napaeae;"
            },
            {
                "verse": "Et tumulo moestae inscribent miserabile carmen:"
            },
            {
                "verse": "ALCONEM POSTQUAM RAPUERUNT IMPIA FATA,"
            },
            {
                "verse": "COLLACRIMANT DURI MONTES, ET CONSITUS ATRA EST"
            },
            {
                "verse": "NOCTE DIES: SUNT CANDIDA NIGRA, ET DULCIA AMARA."
            }
        ],
        [
            {
                "verse": "Marmore quisquis in hoc saevis admorsa colubris"
            },
            {
                "verse": "Brachia, et aeterna torpentia lumina nocte"
            },
            {
                "verse": "Aspicis, invitam ne crede occumbere leto."
            },
            {
                "verse": "Victores vetuere diu me abrumpere vitam,"
            },
            {
                "verse": "Regina ut veherer celebri captiva triumpho"
            },
            {
                "verse": "Scilicet, et nuribus parerem serva Latinis;"
            },
            {
                "verse": "Illa ego progenies tot ducta ab origine regum,"
            },
            {
                "verse": "Quam Pharii coluit gens fortunata Canopi,"
            },
            {
                "verse": "Deliciis fovitque suis Aegyptia tellus,"
            },
            {
                "verse": "Atque Oriens omnis divum dignatus honore est."
            },
            {
                "verse": "Sed virtus, pulchraeque necis generosa cupido"
            },
            {
                "verse": "Vicit vitae ignominiam, insidiasque tyranni."
            },
            {
                "verse": "Libertas nam parta nece est, nec vincula sensi,"
            },
            {
                "verse": "Umbraque Tartareas descendi libera ad undas."
            },
            {
                "verse": "Quod licuisse mihi indignatus perfidus hostis,"
            },
            {
                "verse": "Saevitiae insanis stimulis exarsit et ira."
            },
            {
                "verse": "Namque triumphali invectus Capitolia curru"
            },
            {
                "verse": "Insignes inter titulos, gentesque subactas,"
            },
            {
                "verse": "Exstinctae infelix simulacrum duxit, et amens"
            },
            {
                "verse": "Spectaclo explevit crudelia lumina inani."
            },
            {
                "verse": "Neu longaeva vetustas facti famam aboleret,"
            },
            {
                "verse": "Aut seris mea sors ignota nepotibus esset,"
            },
            {
                "verse": "Effigiem excudi spiranti e marmore iussit,"
            },
            {
                "verse": "Testari et casus fatum miserabile nostri."
            },
            {
                "verse": "Quam deinde, ingenium artificis miratus Iulus"
            },
            {
                "verse": "Egregium, celebri visendam sede locavit"
            },
            {
                "verse": "Signa inter veterum heroum, saxoque perennes"
            },
            {
                "verse": "Supposuit lacrimas, aegrae solatia mentis;"
            },
            {
                "verse": "Optatae non ut deflerem gaudia mortis,"
            },
            {
                "verse": "(Nam mihi nec lacrimas letali vipera morsu"
            },
            {
                "verse": "Excussit, nec mors ullum intulit ipsa timorem)"
            },
            {
                "verse": "Sed caro ut cineri et dilecti coniugis umbrae"
            },
            {
                "verse": "Aeternas lacrimas, aeterni pignus amoris"
            },
            {
                "verse": "Moesta darem, inferiasque inopes et tristia dona."
            },
            {
                "verse": "Has etiam tamen infensi rapuere Quirites."
            },
            {
                "verse": "At tu, magne Leo, divum genus, aurea sub quo"
            },
            {
                "verse": "Saecula et antiquae redierunt laudis honores,"
            },
            {
                "verse": "Si te praesidium miseris mortalibus ipse"
            },
            {
                "verse": "Omnipotens Pater aetherio demisit Olympo;"
            },
            {
                "verse": "Et tua si immensae virtuti est aequa potestas,"
            },
            {
                "verse": "Munificaque manu dispensas dona deorum,"
            },
            {
                "verse": "Annue supplicibus votis; nec vana precari"
            },
            {
                "verse": "Me sine. Parva peto; lacrimas, Pater optime, redde:"
            },
            {
                "verse": "Redde, oro, fletum; fletus mihi muneris instar,"
            },
            {
                "verse": "Improba quando aliud nil iam Fortuna reliquit."
            },
            {
                "verse": "At Niobe ausa deos scelerata incessere lingua,"
            },
            {
                "verse": "Induerit licet in durum praecordia marmor,"
            },
            {
                "verse": "Flet tamen, assiduusque liquor de marmore manat."
            },
            {
                "verse": "Vita mihi dispar, vixi sine crimine, si non"
            },
            {
                "verse": "(Induerim licet in durum praecordia marmor)"
            },
            {
                "verse": "Crimen amare vocas: fletus solamen amantum est."
            },
            {
                "verse": "Adde, quod afflictis nostrae iucunda voluptas"
            },
            {
                "verse": "Sunt lacrimae, dulcesque invitant murmure somnos."
            },
            {
                "verse": "Et cum exusta siti Icarius canis arva perurit,"
            },
            {
                "verse": "Huc potum veniunt volucres, circumque, supraque"
            },
            {
                "verse": "Frondibus insultant; tenero tum gramine laeta"
            },
            {
                "verse": "Terra viret, rutilantque suis poma aurea ramis;"
            },
            {
                "verse": "Hic ubi odoratum surgens densa nemus umbra"
            },
            {
                "verse": "Hesperidum dites truncos non invidet hortis."
            }
        ],
        [
            {
                "verse": "Credite, mortales, animae post fata supersunt,"
            },
            {
                "verse": "Diraque Mors nostri nil nisi corpus habet."
            },
            {
                "verse": "Fabula nec manes vana est exire sepulcris"
            },
            {
                "verse": "Per noctem, tenebris et volitare vagos."
            },
            {
                "verse": "Nam modo, dum nostro Mirandula milite cincta est,"
            },
            {
                "verse": "Vidi ego vera quidem, sed caritura fide."
            },
            {
                "verse": "Nox erat, et noctem superans candore nivali"
            },
            {
                "verse": "Clara repercusso lumine Luna magis."
            },
            {
                "verse": "Ipse ego sub muris fossa defensus opaca"
            },
            {
                "verse": "Scrutabar, tutum qua magis esset iter."
            },
            {
                "verse": "Astitit hic subito manifestus moenibus ipsis,"
            },
            {
                "verse": "Ante oculos Picus visus adesse meos."
            },
            {
                "verse": "Tristis erat facies, atroque inspersa cruore,"
            },
            {
                "verse": "Et lacerum ambusto tunc quoque crine caput."
            },
            {
                "verse": "Obstupui, gelidusque tremor per membra cucurrit,"
            },
            {
                "verse": "Et subito arrecta est hirta timore coma."
            },
            {
                "verse": "Ille autem torvum despectans castra, repente"
            },
            {
                "verse": "Infremuit, gemitu solvit et ora gravi."
            },
            {
                "verse": "O Pater, o pastor populorum, o maxime mundi"
            },
            {
                "verse": "Arbiter, humanum qui genus omne regis,"
            },
            {
                "verse": "Iustitiae, pacisque dator, placidaeque quietis;"
            },
            {
                "verse": "Credita cui soli est vita salusque hominum;"
            },
            {
                "verse": "Quem Deus ipse, Erebi fecit, Caelique potentem,"
            },
            {
                "verse": "Ut nutu pateant utraque regna tuo;"
            },
            {
                "verse": "Quid potui tantum infelix committere? culpa"
            },
            {
                "verse": "Aut mea quae nam in te tam gravis esse potest,"
            },
            {
                "verse": "Ut patriam, natumque meum, uxoremque, laresque"
            },
            {
                "verse": "Perdere, et excidio vertere cuncta velis?"
            },
            {
                "verse": "Certe ego te propter caput obiectare periclis,"
            },
            {
                "verse": "Nec timui toties velle subire necem."
            },
            {
                "verse": "Felsina cum imperium iam detrectaret, et in te"
            },
            {
                "verse": "Tristia civilis sumeret arma furor,"
            },
            {
                "verse": "Haec mea dextra tuos armis compescuit hostes,"
            },
            {
                "verse": "Et leto multos sanguinolenta dedit."
            },
            {
                "verse": "Denique dum innumeris cupio te ornare triumphis,"
            },
            {
                "verse": "Sanguinis ipse mei prodigus occubui."
            },
            {
                "verse": "Vulnera testantur nostros haec saeva labores,"
            },
            {
                "verse": "Implorantque tuam nomen inane fidem."
            },
            {
                "verse": "Flens tener in cunis vagitu natus amaro"
            },
            {
                "verse": "Pollicitis queritur pondus abesse tuis."
            },
            {
                "verse": "Tot perpessa graves coniux miseranda labores"
            },
            {
                "verse": "Supplicibus veniam moesta petit lacrimis."
            },
            {
                "verse": "Stant miseri squallore patres, trepidaeque puellae,"
            },
            {
                "verse": "Et matrum passis flet pia turba comis."
            },
            {
                "verse": "Omnes in te animum iam convertere, rogantque,"
            },
            {
                "verse": "Ut tua det fessis dextera rebus opem."
            },
            {
                "verse": "Aspice captivis vacuos cultoribus agros,"
            },
            {
                "verse": "Abductas pecudes, agricolasque boves,"
            },
            {
                "verse": "Disiectasque domos passim, populataque raptis"
            },
            {
                "verse": "Arboribus late et frugibus arva suis."
            },
            {
                "verse": "Tu vero ulterius lacrimis, dolcissima coniux,"
            },
            {
                "verse": "Et gemitu manes laedere parce meos."
            },
            {
                "verse": "Postquam nulla potest mitis clementia dirae"
            },
            {
                "verse": "Consilium mentis flectere, nec pietas;"
            },
            {
                "verse": "Effuge, quodque unum est nostri tibi pignus amoris,"
            },
            {
                "verse": "Dulce onus hinc ulnis fer puerum ipsa tuis."
            },
            {
                "verse": "Nec mea discedens saxo hic clausa ossa relinque"
            },
            {
                "verse": "Condita, sed caro tecum habeas gremio,"
            },
            {
                "verse": "Ne rabie immani, tumulo sint eruta avito,"
            },
            {
                "verse": "Et iaceant media semisepulta via."
            },
            {
                "verse": "Haec speranda mihi, postquam sectatur et umbram,"
            },
            {
                "verse": "Saevit et in cineres mens male grata meos;"
            },
            {
                "verse": "Nec sinit inferias nostro te ferre sepulcro,"
            },
            {
                "verse": "Annuaque exstincto reddere iusta viro."
            },
            {
                "verse": "Sed tamen et superi cernunt mortalia, habetque"
            },
            {
                "verse": "Iustitiae ultorem dextra minax gladium;"
            },
            {
                "verse": "Inque malos, sit lenta licet, certa ira deorum est,"
            },
            {
                "verse": "Poenaque tam gravior, quam mage sera venit."
            },
            {
                "verse": "Nec longum nostro laetabitur impius hostis"
            },
            {
                "verse": "Sanguine: fata illum non leviora manent."
            },
            {
                "verse": "Haec ille, et plura his; sed verba extrema loquentis"
            },
            {
                "verse": "Terribilis nostra rupit in aure sonus."
            },
            {
                "verse": "Nam subito, ingenti tormenta impulsa ruina"
            },
            {
                "verse": "Increpuere, gravi terra tremit sonitu."
            },
            {
                "verse": "Fulminei ingeminant ictus, volat impete diro"
            },
            {
                "verse": "Ferrea sulphureo concita ab igne pila."
            },
            {
                "verse": "Moenia tum nutant labefacta: at tristis imago"
            },
            {
                "verse": "In tenebras querulo moesta abiit gemitu."
            }
        ],
        [
            {
                "verse": "Dulces exuviae, dum fata, deusque sinebant,"
            },
            {
                "verse": "Dum canit, et querulum pollice tangit ebur,"
            },
            {
                "verse": "Formosa e caelo deducit Elisa tonantem,"
            },
            {
                "verse": "Et trahit immites ad pia verba feras."
            },
            {
                "verse": "Auritae veniunt ad dulcia carmina silvae,"
            },
            {
                "verse": "Decurrunt altis undique saxa iugis:"
            },
            {
                "verse": "Stant sine murmure aquae, taciti sine flamine venti,"
            },
            {
                "verse": "Et cohibent cursus sidera prona suos."
            },
            {
                "verse": "Atque aliquis tali captus dulcedine sentit"
            },
            {
                "verse": "Elabi ex imo pectore sensim animam."
            },
            {
                "verse": "Flebile nescio quid tacite in praecordia serpit,"
            },
            {
                "verse": "Cogit et invitos illacrimare oculos."
            },
            {
                "verse": "Flecte ratem, male grate hospes, neu desere amantem!"
            },
            {
                "verse": "Ah misera ah mortem est iam prope, flecte ratem!"
            },
            {
                "verse": "Quod si tam dulces nequeunt fera corda querelae"
            },
            {
                "verse": "Flectere, nec gemitu hoc mens labefacta tua est,"
            },
            {
                "verse": "Non tibi diva parens, generi nec Dardanus auctor,"
            },
            {
                "verse": "Perfide, sed duris cautibus es genitus."
            },
            {
                "verse": "Surdior ah scopulis, dulces fugis, improbe, terras,"
            },
            {
                "verse": "Deliciisque olim litora cara tuis."
            },
            {
                "verse": "Illa autem extremo tandem devicta dolore,"
            },
            {
                "verse": "Irrita nil postquam verba, precesque valent,"
            },
            {
                "verse": "Sanguine sancta suo temerati iura pudoris"
            },
            {
                "verse": "Ulta est; ipsa suae saeva ministra necis;"
            },
            {
                "verse": "Quemque torum toties tecum male presserat olim,"
            },
            {
                "verse": "Infelix etiam nunc premit exanimis."
            },
            {
                "verse": "Respice, funereae sunt illa incendia flammae,"
            },
            {
                "verse": "Et miseranda illis ardet Elisa rogis:"
            },
            {
                "verse": "Ardet Elisa tuum, saeve, indelebile crimen,"
            },
            {
                "verse": "Olim quod terris fama loquatur anus."
            },
            {
                "verse": "At tua praecipites fugientia carbasa venti"
            },
            {
                "verse": "Caeruleum profuga per mare classe ferunt."
            },
            {
                "verse": "Obrue devotam, pater o Neptune, carinam:"
            },
            {
                "verse": "Ah nimis infidum sustinet illa caput."
            },
            {
                "verse": "Illa virum portat quem non periuria tangunt;"
            },
            {
                "verse": "Quem non sancta fides, fasve, piumve movet;"
            },
            {
                "verse": "Quem neque dulcis amor miserae morientis Elisae"
            },
            {
                "verse": "Flectere, nec lacrimae, nec potuere preces."
            },
            {
                "verse": "Ah ferus est, quicumque animo non mitis agresti"
            },
            {
                "verse": "Audiit, et siccis haec pia verba oculis."
            },
            {
                "verse": "Quod tamen haec moveant, quod sint tam dulcia verba,"
            },
            {
                "verse": "Non faciunt verba haec, sed nova Elisa canens."
            },
            {
                "verse": "Et certe non est haec uxor Elisa Sichaei,"
            },
            {
                "verse": "Nec quemquam hac Phrygium novit Elisa virum."
            },
            {
                "verse": "Altera Elisa haec est superis gratissima, qualem"
            },
            {
                "verse": "Nec tulit ulla umquam, nec feret ulla dies."
            },
            {
                "verse": "Audiat Aeneas hanc si tam dulce querentem,"
            },
            {
                "verse": "Flens ultro ad litus vela dabit Libycum."
            },
            {
                "verse": "Quod si dura nimis, blandisque immota querelis"
            },
            {
                "verse": "Mens fera propositum non remoretur iter,"
            },
            {
                "verse": "Invitam ad litus portabunt aequora classem,"
            },
            {
                "verse": "Flaminaque ad fletus officiosa pios;"
            },
            {
                "verse": "Excidet atque animo regnum dotale, nec umquam"
            },
            {
                "verse": "Dardanius Latium navita classe petet."
            },
            {
                "verse": "Nam nimium validas facies habet ista catenas,"
            },
            {
                "verse": "Et validum nimis haec lumina carcer habent."
            },
            {
                "verse": "Haec formosa deas superat forma heroine,"
            },
            {
                "verse": "Pace tua, Venus o, pace, Minerva, tua."
            },
            {
                "verse": "Quicquid agit, pariter certant componere furtim"
            },
            {
                "verse": "Et decor, et Charites, et pudor ingenuus."
            },
            {
                "verse": "His laetos natura oculis afflavit honores,"
            },
            {
                "verse": "Et quiddam maius conditione hominum."
            },
            {
                "verse": "Ambrosiam rosea spirant cervice capilli;"
            },
            {
                "verse": "Et patet egregio vera decore dea."
            },
            {
                "verse": "Quacumque ingreditur, laeta undique pabula vernant:"
            },
            {
                "verse": "Signaque dat tellus numen adesse aliquod."
            },
            {
                "verse": "Arrident silvae passim, tangique beato"
            },
            {
                "verse": "Certatim gestit quaelibet herba pede."
            },
            {
                "verse": "O centum aequoreae formosa Doride natae,"
            },
            {
                "verse": "Et quascumque maris contigit esse deas,"
            },
            {
                "verse": "Huic date quicquid habent gemmarum litora rubra"
            },
            {
                "verse": "Oceani, et quicquid dives arena vehit."
            },
            {
                "verse": "Quosque habet alma Thetis, quos et Galatea lapillos"
            },
            {
                "verse": "Nerine in loculis candida Nympha suis:"
            },
            {
                "verse": "Quicquid odoratae messis Panchaia tellus"
            },
            {
                "verse": "Protulit, huic felix munera portet Arabs."
            },
            {
                "verse": "Huic uni Seres Tyrio satianda colore"
            },
            {
                "verse": "Arboribus pectant vellera cara suis."
            },
            {
                "verse": "Haec una est nostri rarissima gloria saecli;"
            },
            {
                "verse": "Digna suas cui det maximus orbis opes."
            },
            {
                "verse": "Vos quoque, caelicolae, hanc merito celebretis honore:"
            },
            {
                "verse": "Non erit haec vobis dissimulanda dea."
            }
        ],
        [
            {
                "verse": "Hippolyte mittit mandata haec Castilioni;"
            },
            {
                "verse": "Addideram imprudens, hei mihi, paene suo."
            },
            {
                "verse": "Te tua Roma tenet, mihi quam narrare solebas,"
            },
            {
                "verse": "Unam delicias esse hominum atque deum."
            },
            {
                "verse": "Hoc quoque nunc maior, quod magno est aucta Leone,"
            },
            {
                "verse": "Tam bene pacati qui imperium orbis habet."
            },
            {
                "verse": "Hic tibi nec desunt celeberrima turba sodales:"
            },
            {
                "verse": "Apta oculos etiam multa tenere tuos."
            },
            {
                "verse": "Nam modo tot priscae spectas miracula gentis,"
            },
            {
                "verse": "Heroum et titulis clara trophaea suis:"
            },
            {
                "verse": "Nunc Vaticani surgentia marmore templa,"
            },
            {
                "verse": "Et quae porticibus aurea tecta nitent:"
            },
            {
                "verse": "Irriguos fontes, hortosque, et amoena vireta,"
            },
            {
                "verse": "Plurima quae umbroso margine Tybris habet."
            },
            {
                "verse": "Utque ferunt, coetu convivia laeta frequenti,"
            },
            {
                "verse": "Et celebras lentis otia mista iocis."
            },
            {
                "verse": "Aut cithara aestivum attenuas cantuque calorem."
            },
            {
                "verse": "Hei mihi, quam dispar nunc mea vita tuae est!"
            },
            {
                "verse": "Nec mihi displiceant quae sunt tibi grata: sed ipsa est"
            },
            {
                "verse": "Te sine lux oculis paene inimica meis."
            },
            {
                "verse": "Non auro aut gemma caput exornare nitenti"
            },
            {
                "verse": "Me iuvat, aut Arabo spargere odore comas:"
            },
            {
                "verse": "Non celebres ludos festis spectare diebus,"
            },
            {
                "verse": "Cum populi complet densa corona forum;"
            },
            {
                "verse": "Et ferus in media exsultat gladiator arena,"
            },
            {
                "verse": "Hasta concurrit vel cataphractus eques."
            },
            {
                "verse": "Sola tuos vultus referens, Raphaelis imago"
            },
            {
                "verse": "Picta manu curas allevat usque meas."
            },
            {
                "verse": "Huic ego delicias facio, arrideoque, iocorque,"
            },
            {
                "verse": "Alloquor et, tamquam reddere verba queat."
            },
            {
                "verse": "Assensu, nutuque mihi saepe illa videtur"
            },
            {
                "verse": "Dicere velle aliquid, et tua verba loqui."
            },
            {
                "verse": "Agnoscit, balboque patrem puer ore salutat."
            },
            {
                "verse": "Hoc solor longos decipioque dies."
            },
            {
                "verse": "At quicumque istinc ad nos accesserit hospes,"
            },
            {
                "verse": "Hunc ego quid dicas, quid faciasve, rogo."
            },
            {
                "verse": "Cuncta mihi de te incutiunt audita timorem;"
            },
            {
                "verse": "Vano etiam absentes saepe timore pavent."
            },
            {
                "verse": "Sed mihi nescio quis narravit saepe tumultus,"
            },
            {
                "verse": "Miscerique neces per fora, perque vias;"
            },
            {
                "verse": "Cum populi pars haec Ursum, pars illa Columnam"
            },
            {
                "verse": "Invocat, et trepida corripit arma manu."
            },
            {
                "verse": "Ne tu, ne, quaeso, tantis te immitte periclis:"
            },
            {
                "verse": "Sat tibi sit, tuto posse redire domum."
            },
            {
                "verse": "Romae etiam fama est cultas habitare puellas,"
            },
            {
                "verse": "Sed quae lascivo turpiter igne calent."
            },
            {
                "verse": "Illis venalis forma est, corpusque, pudorque:"
            },
            {
                "verse": "His tu blanditiis ne capiare, cave."
            },
            {
                "verse": "Sed nisi iam captum blanda haec te vincla tenerent,"
            },
            {
                "verse": "Tam longas absens non paterere moras."
            },
            {
                "verse": "Nam memini, cum te vivum iurare solebas"
            },
            {
                "verse": "Non me, si cupias, posse carere diu."
            },
            {
                "verse": "Vivis, Castilion; vivasque beatius, opto;"
            },
            {
                "verse": "Nec tibi iam durum est me caruisse diu."
            },
            {
                "verse": "Cur tua mutata est igitur mens? cur prior ille,"
            },
            {
                "verse": "Ille tuo nostri corde refrixit amor?"
            },
            {
                "verse": "Cur tibi nunc videor vilis? nec, ut ante solebam,"
            },
            {
                "verse": "Digna, tori sociam quam patiare tui?"
            },
            {
                "verse": "Scilicet in ventos promissa abiere, fidesque,"
            },
            {
                "verse": "A nostris simul ac vestri abiere oculi."
            },
            {
                "verse": "Et tibi nunc forsan subeunt fastidia nostri,"
            },
            {
                "verse": "Et grave iam Hippolytes nomen in aure tua est."
            },
            {
                "verse": "Me tibi, teque mihi sors, et Deus ipse dedere:"
            },
            {
                "verse": "Quodnam igitur nobis dissidium esse potest?"
            },
            {
                "verse": "Verum ut me fugias, patriam fugis, improbe? nec te"
            },
            {
                "verse": "Cara parens, nati nec pia cura tenet?"
            },
            {
                "verse": "Quid queror? en tua scribenti mihi epistola venit,"
            },
            {
                "verse": "Grata quidem, dictis si modo certa fides;"
            },
            {
                "verse": "Te nostri desiderio languere, pedemque"
            },
            {
                "verse": "Quam primum ad patrios velle referre lares;"
            },
            {
                "verse": "Torquerique mora, sed magni iussa Leonis"
            },
            {
                "verse": "Iamdudum reditus detinuisse tuos."
            },
            {
                "verse": "His ego perlectis, sic ad tua verba revixi,"
            },
            {
                "verse": "Surgere ut aestivis imbribus herba solet."
            },
            {
                "verse": "Quae licet ex toto non ausim vera fateri,"
            },
            {
                "verse": "Qualiacumque tamen credulitate iuvant."
            },
            {
                "verse": "Credam ego quod fieri cupio, votisque favebo"
            },
            {
                "verse": "Ipsa meis: vera haec quis vetet esse tamen?"
            },
            {
                "verse": "Nec tibi sunt praecordia ferrea, nec tibi dura"
            },
            {
                "verse": "Ubera in alpinis cautibus ursa dedit."
            },
            {
                "verse": "Nec culpanda tua est mora, nam praecepta deorum"
            },
            {
                "verse": "Non fas, nec tutum est spernere velle homini."
            },
            {
                "verse": "Esse tamen fertur clementia tanta Leonis,"
            },
            {
                "verse": "Ut facili humanas audiat ore preces."
            },
            {
                "verse": "Tu modo et illius numen veneratus adora,"
            },
            {
                "verse": "Pronaque sacratis oscula da pedibus."
            },
            {
                "verse": "Cumque tua attuleris supplex vota, adiice nostra,"
            },
            {
                "verse": "Atque meo largas nomine funde preces."
            },
            {
                "verse": "Aut iubeat te iam properare ad moenia Mantus,"
            },
            {
                "verse": "Aut me Romanas tecum habitare domos."
            },
            {
                "verse": "Namque ego sum sine te, veluti spoliata magistro"
            },
            {
                "verse": "Cymba, procellosi quam rapit unda maris."
            },
            {
                "verse": "Et data cum tibi sim utroque orba puella parente,"
            },
            {
                "verse": "Solus tu mihi vir, solus uterque parens."
            },
            {
                "verse": "Nunc nimis ingrata est vita haec mihi; namque ego tantum"
            },
            {
                "verse": "Tecum vivere amem, tecum obeamque libens."
            },
            {
                "verse": "Praestabit veniam mitis deus ille roganti,"
            },
            {
                "verse": "Auspiciisque bonis, et bene, dicet, eas."
            },
            {
                "verse": "Ocyus huc celeres mannos conscende viator,"
            },
            {
                "verse": "Atque moras omnes rumpe, viamque vora."
            },
            {
                "verse": "Te laeta excipiet, festisque ornata coronis,"
            },
            {
                "verse": "Et domini adventum sentiet ipsa domus."
            },
            {
                "verse": "Vota ego persolvam templo, inscribamque tabellae:"
            },
            {
                "verse": "HYPPOLYTE SALVI CONIUGIS OB REDITUM."
            }
        ],
        [
            {
                "verse": "Ad mare ne accedas propius, mea vita; protervos"
            },
            {
                "verse": "Nimirum, et turpes continet unda deos."
            },
            {
                "verse": "Hi rapiunt, si quam incautam aspexere puellam"
            },
            {
                "verse": "Securos bibulo litore ferre gradus."
            },
            {
                "verse": "Quin etiam in siccum exsiliunt saepe, agmine facto,"
            },
            {
                "verse": "Atque abigunt captos ad sua regna homines."
            },
            {
                "verse": "Tum si qua est inter praedam formosa puella,"
            },
            {
                "verse": "Tantum haec non subito piscibus esca datur:"
            },
            {
                "verse": "Sed miseram foedis male habent complexibus omnes,"
            },
            {
                "verse": "Invitamque iubent hispida monstra pati."
            },
            {
                "verse": "Os informe illis, rictus, oculique minaces,"
            },
            {
                "verse": "Asperaque anguino cortice membra rigent."
            },
            {
                "verse": "Barba impexa, ingens, alga limoque virenti"
            },
            {
                "verse": "Oblita, oletque gravi lurida odore coma."
            },
            {
                "verse": "Hos tu seu pisces, seu monstra obscoena vocare,"
            },
            {
                "verse": "Sive deos, mavis; si sapis, ipsa cave."
            },
            {
                "verse": "Nec tibi sit tanti, pictos legisse lapillos,"
            },
            {
                "verse": "Ut pereas magno, vita, dolore meo."
            },
            {
                "verse": "Quin potius diversi abeamus; respice, ut antrum"
            },
            {
                "verse": "Ad dextram viridi protegit umbra solo."
            },
            {
                "verse": "Decurrit rivus gelidis argenteus undis,"
            },
            {
                "verse": "Pictaque odorato flore renidet humus."
            },
            {
                "verse": "Imminet et fonti multa nemus ilice densum,"
            },
            {
                "verse": "Et volucres liquido gutture dulce canunt."
            },
            {
                "verse": "Hic poteris tuto molli requiescere in herba"
            },
            {
                "verse": "Propter aquam, et niveos amne lavare pedes."
            },
            {
                "verse": "Tu mihi serta tuis contexta coloribus; ipse"
            },
            {
                "verse": "Texta meis contra mox tibi serta legam."
            },
            {
                "verse": "Floribus, et roseis crinem redimita corollis,"
            },
            {
                "verse": "Et compto incedes conspicienda sinu."
            },
            {
                "verse": "Poplite deinde tenus succincta imitabere Nymphas:"
            },
            {
                "verse": "Obvia marmoreum deteget aura latus."
            },
            {
                "verse": "Silvicolas, mea vita, deos torquebis amore;"
            },
            {
                "verse": "Ignibus urentur flumina et ipsa meis."
            },
            {
                "verse": "Inde domum formosa mage, et mage culta redibis."
            },
            {
                "verse": "Rumpetur tacita tum Hippolyte invidia."
            },
            {
                "verse": "Sed sensim subsistas, ne te forte puellarum"
            },
            {
                "verse": "Aequalis versam cernat abire chorus."
            },
            {
                "verse": "Nesciat hoc quisquam, nam si nos turba sequatur,"
            },
            {
                "verse": "Antra ingrata tibi, ingrata et erunt nemora."
            },
            {
                "verse": "Has fatuas rapiant pelagi, sine, monstra puellas:"
            },
            {
                "verse": "Nos coeptum hac furtim dissimulemus iter."
            },
            {
                "verse": "Quod si qua interea audieris per litora murmur,"
            },
            {
                "verse": "Lux mea, te in nostro protinus abde sinu."
            }
        ],
        [
            {
                "verse": "Tu ne iterum, demens, hesterni oblita pericli,"
            },
            {
                "verse": "Litora festino pergis adire gradu?"
            },
            {
                "verse": "Nonne audis, mea lux, fremitum et fera murmura ponti?"
            },
            {
                "verse": "Iam iam exire freto monstra marina parant."
            },
            {
                "verse": "Me miserum, his ne genis roseis, roseisque labellis"
            },
            {
                "verse": "Oscula tam immundo congeret ore fera?"
            },
            {
                "verse": "Lacteolum hoc corpus squammis teret, utque libebit,"
            },
            {
                "verse": "Implicitum cupidis nexibus impediet?"
            },
            {
                "verse": "Mox lanians pectus tenerum, vescasque papillas,"
            },
            {
                "verse": "Explebit diram mordicus ingluviem?"
            },
            {
                "verse": "Mortales haec monstra omnes odere; tamen sunt,"
            },
            {
                "verse": "Si nescis, pulchris longe inimica magis."
            },
            {
                "verse": "Audisti ne olim Hippolyti crudelia fata?"
            },
            {
                "verse": "Disce alieno, ut sis cautior ipsa, malo."
            },
            {
                "verse": "Thesidae Hippolyto praestanti corpore forma"
            },
            {
                "verse": "Rara quidem, decor at rarior oris erat."
            },
            {
                "verse": "Sparserat aurata iam tum lanugine malas;"
            },
            {
                "verse": "Fulgebat sed adhuc virgineum ore decus."
            },
            {
                "verse": "Multae illi taeda iungi optavere puellae,"
            },
            {
                "verse": "Multae etiam proprios destituisse viros."
            },
            {
                "verse": "Quin illum insano dilexit perdita amore"
            },
            {
                "verse": "Plus anima atque oculis ipsa noverca suis."
            },
            {
                "verse": "Ille tamen spretisque aliis, spretaque noverca,"
            },
            {
                "verse": "Venator tantum devia lustra colit."
            },
            {
                "verse": "Et canibus, iaculoque feras, arcuque fatigat,"
            },
            {
                "verse": "Et iuga nexilibus claudit iniqua plagis."
            },
            {
                "verse": "Nunc viridi strophio faciem defendit ab aestu,"
            },
            {
                "verse": "Oraque fontano sicca lavat latice."
            },
            {
                "verse": "Saepe fugacis equi cursu praevertitur Euros,"
            },
            {
                "verse": "Saepe altum gaudet per nemus ire pedes."
            },
            {
                "verse": "Sed tum forte legens extremi litoris oram"
            },
            {
                "verse": "Imprudens curru vectus erat biiugo;"
            },
            {
                "verse": "Bellua cum subito cornuta expellitur undis,"
            },
            {
                "verse": "Sublatasque maris naribus efflat aquas."
            },
            {
                "verse": "Mox vicina truces oculos ad litora vertens,"
            },
            {
                "verse": "Hippolytum recto tramite saeva petit."
            },
            {
                "verse": "Quadrupedes retro pavidi cessere, citato et"
            },
            {
                "verse": "Per scopulos cursu corripuere fugam."
            },
            {
                "verse": "Hippolytus lentas luctari tendere habenas"
            },
            {
                "verse": "Nequicquam, et vana ducere frena manu."
            },
            {
                "verse": "Currus inaccessas per rupes, saxaque raptus"
            },
            {
                "verse": "Frangitur, eiectis et cadit axe rotis."
            },
            {
                "verse": "At miser implicitus loris puer inque peditus"
            },
            {
                "verse": "Distrahitur: membris membra revulsa crepant."
            },
            {
                "verse": "Fundere non potuit lacrimas, non verba dolentis;"
            },
            {
                "verse": "Tam cito discerpto corpore vita abiit."
            },
            {
                "verse": "In tenues dulcis decor ille evanuit auras,"
            },
            {
                "verse": "Ut folia hesternae cum cecidere rosae."
            },
            {
                "verse": "Flava coma hamatis dumis annexa pependit,"
            },
            {
                "verse": "Et lacera haeserunt viscera stipitibus."
            },
            {
                "verse": "Fleverunt nemora, et saltus, fontesque, lacusque,"
            },
            {
                "verse": "Naiades, et Panes, et Satyri, et Dryades."
            },
            {
                "verse": "Quid loquar Andromeden, matris quam pendere formae"
            },
            {
                "verse": "Poscebant poenas impia monstra maris?"
            },
            {
                "verse": "Pendebat scopulo infelix suspensa catena,"
            },
            {
                "verse": "Marmoreas tergum pone revincta manus."
            },
            {
                "verse": "Horrifico pistris strepitu maria alta secabat;"
            },
            {
                "verse": "Ignem oculis, spumam sanguineam ore vomens."
            },
            {
                "verse": "Forte leves Perseus nixus talaribus auras"
            },
            {
                "verse": "Carpebat, pelagi litora despiciens."
            },
            {
                "verse": "Affixam ut vidit dura sub caute puellam,"
            },
            {
                "verse": "Flexit iter, pennas sustinuitque suas."
            },
            {
                "verse": "Mox propior teneros artus et virginis ora,"
            },
            {
                "verse": "Et formam aspiciens corporis, obstupuit."
            },
            {
                "verse": "Singula dum laudat, sortem miseratus acerbam,"
            },
            {
                "verse": "Illabi dulcem sentit amorem animo:"
            },
            {
                "verse": "Atque ait: O duro nimium damnata puella"
            },
            {
                "verse": "Iudice; quae tanto est culpa luenda malo?"
            },
            {
                "verse": "Exercet te certe aliquis deus ultor amantum,"
            },
            {
                "verse": "Nam si crimen habes, crimen amoris habes."
            },
            {
                "verse": "Ille loquebatur. Planxerunt litora fluctus."
            },
            {
                "verse": "Respicit: exitium bellua dirum aderat."
            },
            {
                "verse": "Quam simul ac rictu properantem vidit aperto"
            },
            {
                "verse": "Andromede, et se iam iam propiusque peti,"
            },
            {
                "verse": "Vulnificos visa est sensisse in corpore morsus,"
            },
            {
                "verse": "Et sua letifero viscera dente trahi."
            },
            {
                "verse": "Atque ita deficiens sine sanguine, voce, animoque,"
            },
            {
                "verse": "Horruit, et gelido saxea facta metu est."
            },
            {
                "verse": "Crede mihi; iuveni tantum sua cara puella est,"
            },
            {
                "verse": "Spectatamque fidem solus amator habet."
            },
            {
                "verse": "Astabant trepidi lugubri veste parentes,"
            },
            {
                "verse": "Et natae lacrimas irrita dona dabant."
            },
            {
                "verse": "Laeva heros clipeum capiens, dextra impiger ensem,"
            },
            {
                "verse": "Mittite, ait, lacrimas: hac ope tempus eget."
            },
            {
                "verse": "Nec mora, delatus volucri super aequora planta,"
            },
            {
                "verse": "Terga ferae valido cominus ense ferit:"
            },
            {
                "verse": "Ingeminansque ictus condit sub gutture ferrum,"
            },
            {
                "verse": "Mox celer insultans ilia transadigit."
            },
            {
                "verse": "Dentibus infrendens vacuas fera saevit in auras,"
            },
            {
                "verse": "Et sanie immisto sanguine tingit aquas."
            },
            {
                "verse": "Ille iterum dextram attollit; tum denique monstrum"
            },
            {
                "verse": "Effugit, et stridens aequoris ima petit."
            },
            {
                "verse": "At iuvenis medio sublimis in aere pendet,"
            },
            {
                "verse": "Exserat exspectans qua fera parte caput."
            },
            {
                "verse": "Emergit tandem resupinum turpe cadaver,"
            },
            {
                "verse": "Iactaturque maris fluctibus exanimum."
            },
            {
                "verse": "Clamorem attollunt laetum per litora vulgus,"
            },
            {
                "verse": "Et plausu resonant concava saxa novo."
            },
            {
                "verse": "Cassiope, Cepheusque adimunt vincla aspera natae."
            },
            {
                "verse": "Ad sua tunc laetus praemia victor adest."
            },
            {
                "verse": "Et dextram iniiciens dextrae, colloque sinistram,"
            },
            {
                "verse": "Nympha meo, dixit, parta labore, mea es."
            },
            {
                "verse": "Illa, Valete, inquit, duri et sine amore parentes:"
            },
            {
                "verse": "Hic pater, hic coniux, hic mihi mater erit."
            },
            {
                "verse": "Vos me vestra avido exposuistis viscera monstro:"
            },
            {
                "verse": "Hic me Orci e mediis faucibus eripuit."
            },
            {
                "verse": "Hunc ego, si thalamo me non dignabitur, ultro"
            },
            {
                "verse": "Serva lubens dominum, qua volet, usque sequar."
            },
            {
                "verse": "Dixit, et ingressa est Persei nova nupta penates,"
            },
            {
                "verse": "Nec patriam posthac intulit illa pedem."
            },
            {
                "verse": "Sed maria, et scopulos semper, litusque perosa,"
            },
            {
                "verse": "Incoluit summis oppida celsa iugis."
            },
            {
                "verse": "Praeteritique memor, monitis parebat amantis,"
            },
            {
                "verse": "Unde polo stellis nunc dea fulta micat."
            },
            {
                "verse": "At tu non assis facis, irridesque monentem,"
            },
            {
                "verse": "Ulteriusque amens caeptum iter ire paras."
            },
            {
                "verse": "Quin etiam plantas tingis male sana marino"
            },
            {
                "verse": "Fluctu: ah mi tantos ne incute, saeva, metus!"
            },
            {
                "verse": "Forsitan apricos colles, et consita opacis"
            },
            {
                "verse": "Arboribus sub aqua prata virere putas."
            },
            {
                "verse": "Atria vel cerni Phrygiis suffulta columnis,"
            },
            {
                "verse": "Auratasque trabes, marmoreumque solum."
            },
            {
                "verse": "Nil nisi ventorum fremitus, tristesque procellas"
            },
            {
                "verse": "Impulsas rapido turbine pontus habet."
            },
            {
                "verse": "Putris arena iacet coenoso sordida fundo,"
            },
            {
                "verse": "Et congesta altis aestuat aggeribus."
            },
            {
                "verse": "Ne dum aliud, conchas non illic versicolores"
            },
            {
                "verse": "Invenies: tantum has litoris ora tenet."
            },
            {
                "verse": "Tum sese attollunt pelago passim ardua saxa:"
            },
            {
                "verse": "Quaedam etiam insano gurgite caeca latent."
            },
            {
                "verse": "Hic sua defossis posuere cubilia subter"
            },
            {
                "verse": "Cautibus, et liquidos monstra marina lares."
            },
            {
                "verse": "Hic secura intus cunctantur, et otia ducunt,"
            },
            {
                "verse": "Cum furit hibernis ventus, et unda minis."
            },
            {
                "verse": "Hic etiam e speculis procul adventare carinas;"
            },
            {
                "verse": "Utque sua labi sub ditione vident,"
            },
            {
                "verse": "Disponunt furtim insidias, latitantque cavernis,"
            },
            {
                "verse": "Dum subeat tectos nautica turba dolos."
            },
            {
                "verse": "Qualis, ubi aspexit venientem ad retia cervum,"
            },
            {
                "verse": "Venator tacito gaudia corde premit."
            },
            {
                "verse": "Saepe etiam fundo morsu subfixa tenaci"
            },
            {
                "verse": "Detinet invitam vipera parva ratem."
            },
            {
                "verse": "Illa immota manet, medio licet incita cursu,"
            },
            {
                "verse": "Intendantque leves lintea plena Noti."
            },
            {
                "verse": "Tum subito e latebris prodit gens lubrica ponti,"
            },
            {
                "verse": "Atque acie instructa praedam inimica petit."
            },
            {
                "verse": "Obice pars munit fauces, aditusque malignos"
            },
            {
                "verse": "Obsidet, ulla fugae pervia ne via sit."
            },
            {
                "verse": "Pars dorso connixa, ratem subvertere tentat,"
            },
            {
                "verse": "Pars clavum, remos et tabulata rapit:"
            },
            {
                "verse": "At laterum laxa tandem compage dehiscit,"
            },
            {
                "verse": "Aequoreasque bibit naufraga puppis aquas."
            },
            {
                "verse": "Interea nautas necquicquam multa parantes"
            },
            {
                "verse": "Infelix vastis obruit unda vadis."
            },
            {
                "verse": "At rabida infido grassantur in aequore monstra,"
            },
            {
                "verse": "Per mediasque atra clade feruntur aquas."
            },
            {
                "verse": "Semineces rapiunt, prensosque volumine caudae"
            },
            {
                "verse": "Affligunt saxis terque quaterque suis."
            },
            {
                "verse": "Dilaniant artus, et adhuc trepidantia mandunt"
            },
            {
                "verse": "Viscera, et in misero sanguine rostra lavant."
            },
            {
                "verse": "Fracta minutatim crepitant sub dentibus ossa,"
            },
            {
                "verse": "Et semesa undis membra cruenta natant."
            },
            {
                "verse": "Saepe etiam vivos intra stabula abdita servant,"
            },
            {
                "verse": "Ut quos divum aris pastor alit vitulos."
            },
            {
                "verse": "Nam sua cum certis solennia sacra diebus,"
            },
            {
                "verse": "Et celebrant laetis annua festa choris;"
            },
            {
                "verse": "Rauca tonans scopulis horrendum buccina torvi"
            },
            {
                "verse": "Tritonis, madidum cogit in antra pecus."
            },
            {
                "verse": "Tum pelagi excitum fundo genus omne ferarum"
            },
            {
                "verse": "Apparet, liquidis et glomerantur aquis."
            },
            {
                "verse": "At malus ille senex Proteus pastor maris anteit,"
            },
            {
                "verse": "Et (mirum!) in varias se induit ipse feras."
            },
            {
                "verse": "Nam modo fit serpens, modo sus, modo torva leaena,"
            },
            {
                "verse": "Horrida nunc tigris; nunc sonitum ignis habet."
            },
            {
                "verse": "Hic passim armenta exsultantia fuste coercet"
            },
            {
                "verse": "Increpitans, magnum et per maria agmen agit."
            },
            {
                "verse": "Non tot habent silvae frondes, tot litus arenas,"
            },
            {
                "verse": "Quot varia in tenero marmore monstra natant."
            },
            {
                "verse": "Nec solum informesque orcae, atque immania cete,"
            },
            {
                "verse": "Quaeque mare undisonum tantum habitare solent,"
            },
            {
                "verse": "Sed tauri, vulpesque avidae, fulvique dracones,"
            },
            {
                "verse": "Raptoresque lupi, saevaque turba canes."
            },
            {
                "verse": "Nam quascumque feras antris, et montibus altis"
            },
            {
                "verse": "Terra alit, has vasto gurgite pontus habet."
            },
            {
                "verse": "Bellua praeterea, (veteres dixere Charybdim)"
            },
            {
                "verse": "Sublatum pelago fert truculenta caput."
            },
            {
                "verse": "Haec miseras avido puppes absorbet hiatu;"
            },
            {
                "verse": "Tantum illi barathrum et gutturis antra patent."
            },
            {
                "verse": "Parte alia se infert timor atque infamia ponti,"
            },
            {
                "verse": "Semifero ingrediens corpore Scylla rapax."
            },
            {
                "verse": "Frons illi praefert formosae virginis ora,"
            },
            {
                "verse": "Atque infida procul lumina dulce micant."
            },
            {
                "verse": "Inguinibus latrant rabido centum ore molossi:"
            },
            {
                "verse": "Sicca fame impasta guttura semper hiant."
            },
            {
                "verse": "Talia monstra mari coeunt, ludosque frequentes"
            },
            {
                "verse": "Instaurant, epulis et sua festa colunt;"
            },
            {
                "verse": "Infandasque dapes mensis, et fercula dira"
            },
            {
                "verse": "Apponunt, tabo pallida frusta hominum;"
            },
            {
                "verse": "Colla humeris avulsa, manus, truncosque lacertos,"
            },
            {
                "verse": "Atque ora effossis tristia luminibus."
            },
            {
                "verse": "Corpora sunt hominum illis esca, et pocula sanguis:"
            },
            {
                "verse": "Hostibus haec nostris prandia dent superi."
            },
            {
                "verse": "Haec te, si fueris deprensa in litore, cete"
            },
            {
                "verse": "Impositam dorso protinus arripient."
            },
            {
                "verse": "Ah scelus indignum, ah misera, ah male cauta puella,"
            },
            {
                "verse": "Quid tibi tunc animi, quid tibi mentis erit?"
            },
            {
                "verse": "Clamabis, montesque procul, litusque relictum"
            },
            {
                "verse": "Respiciens, frustra flebis, opemque petes."
            },
            {
                "verse": "Astabunt facies torvae, et flenti increpitabunt."
            },
            {
                "verse": "Quam cupies nobis tunc habuisse fidem!"
            },
            {
                "verse": "Tunc nostri nemoris frustra memor, et memor antri,"
            },
            {
                "verse": "Atque tui frustra Castilionis eris."
            },
            {
                "verse": "Ipse aliam pro te forma praestante puellam"
            },
            {
                "verse": "Inveniam, et quae mi sit mage morigera."
            },
            {
                "verse": "Illi ego deliciasque tuas donabo, et amores."
            },
            {
                "verse": "I nunc, argutas i sequere halcyonas."
            }
        ],
        [
            {
                "verse": "Quod lacerum corpus medica sanaverit arte,"
            },
            {
                "verse": "Hippolytum Stygiis et revocarit aquis,"
            },
            {
                "verse": "Ad Stygias ipse est raptus Epidaurius undas:"
            },
            {
                "verse": "Sic pretium vitae mors fuit artifici."
            },
            {
                "verse": "Tu quoque dum toto laniatam corpore Romam"
            },
            {
                "verse": "Componis miro, Raphael, ingenio:"
            },
            {
                "verse": "Atque Urbis lacerum ferro, igni, annisque cadaver"
            },
            {
                "verse": "Ad vitam, antiquum iam revocasque decus;"
            },
            {
                "verse": "Movisti superum invidiam; indignataque Mors est,"
            },
            {
                "verse": "Te dudum exstinctis reddere posse animam:"
            },
            {
                "verse": "Et quod longa dies paullatim aboleverat, hoc te"
            },
            {
                "verse": "Mortali spreta lege parare iterum."
            },
            {
                "verse": "Sic miser heu prima cadis intercepte iuventa;"
            },
            {
                "verse": "Deberi et Morti nostraque nosque mones."
            }
        ],
        [
            {
                "verse": "Dulcia dum pulcher modulatur carmina Paullus,"
            },
            {
                "verse": "Demulcet colles et, mea Roma, tuos;"
            },
            {
                "verse": "Adcurrere simul Dryades, Faunique bicornes,"
            },
            {
                "verse": "Ora immota truces et tenuere ferae:"
            },
            {
                "verse": "Tybris arundineo glaucum caput extulit alveo,"
            },
            {
                "verse": "Et stupefacta novo restitit unda sono."
            },
            {
                "verse": "Tum vocem, numerumque, inquit, miratus Apollo,"
            },
            {
                "verse": "Orpheus Elysia valle meus rediit."
            },
            {
                "verse": "Sed faciem ut vidit pueri, sacrumque decorem,"
            },
            {
                "verse": "Certe, ait, hic proles est, Cytherea, tua."
            },
            {
                "verse": "Saeve puer, tentas me vincere voce, lyraque:"
            },
            {
                "verse": "An vicisse arcu, est gloria visa levis?"
            }
        ],
        [
            {
                "verse": "Semianimem in muris mater Pisana puellam"
            },
            {
                "verse": "Dum fovet, et tenero pectore vulnus hiat,"
            },
            {
                "verse": "Nata, tibi, has, dixit, taedas, atque hos hymenaeos"
            },
            {
                "verse": "Haec defensa tuo moenia marte dabunt?"
            },
            {
                "verse": "Cui virgo: Haud alias taedas, aliosve hymenaeos"
            },
            {
                "verse": "Debuit haec nobis grata rependere humus."
            },
            {
                "verse": "Hanc ego sola meo servavi sanguine terram:"
            },
            {
                "verse": "Haec servata meos terra tegat cineres."
            },
            {
                "verse": "Quod si iterum ad muros accedet Gallicus hostis,"
            },
            {
                "verse": "Pro patria arma iterum haec ossa cinisque ferent."
            }
        ],
        [
            {
                "verse": "Me miserum quis nam haec tam bella labella momordit?"
            },
            {
                "verse": "Improbus, et vere rusticus ille fuit."
            },
            {
                "verse": "Non aliter leporem canis, accipiterve columbam"
            },
            {
                "verse": "Mandit: adhuc fluit en turgidulo ore cruor."
            },
            {
                "verse": "Quid nectis, malesana, dolos? quid, perfida, iuras?"
            },
            {
                "verse": "Lividam ab impresso agnosco ego dente notam."
            },
            {
                "verse": "Atque utinam non ulteriora etiam malus ille"
            },
            {
                "verse": "Sumpserit: heu duras rerum in amore vices."
            }
        ],
        [
            {
                "verse": "Siste, viator, ni properas; hoc aspice marmor,"
            },
            {
                "verse": "Et lege: ni ploras, tu quoque marmor eris."
            },
            {
                "verse": "Gratia (namque deas etiam mors saeva profanat)"
            },
            {
                "verse": "Mortua, et hoc duro est condita sub tumulo."
            },
            {
                "verse": "Abstulit haec moriens geminas miseranda sorores;"
            },
            {
                "verse": "Sic Charites uno tres periere obitu."
            }
        ],
        [
            {
                "verse": "Est Leo magnanimus, clemens, princepsque ferarum:"
            },
            {
                "verse": "Vindicat et rubrum sibi Martis cura colorem:"
            },
            {
                "verse": "Indicat et nobis securam Arx alta quietem:"
            },
            {
                "verse": "Turris et antiquae fert signum nobilitatis."
            },
            {
                "verse": "Castiliona Domus nobis haec omnia praestat."
            }
        ],
        [
            {
                "verse": "Non ego nunc vivo, coniux dulcissima: vitam"
            },
            {
                "verse": "Corpore namque tuo fata meam abstulerunt:"
            },
            {
                "verse": "Sed vivam, tumulo cum tecum condar in isto,"
            },
            {
                "verse": "Iungenturque tuis ossibus ossa mea."
            }
        ],
        [
            {
                "verse": "Laudabunt alii Divum spirantia signa,"
            },
            {
                "verse": "Molliter et Pario ductos de marmore vultus,"
            },
            {
                "verse": "Corycii aut clarum tollent super aethera nomen,"
            },
            {
                "verse": "Insignem et virtute animum, magno ore canentes"
            },
            {
                "verse": "Ut veras Superum effigies sacraverit aris,"
            },
            {
                "verse": "Utque sui cordis penetralia fecerit aras"
            },
            {
                "verse": "Sincerae Pietati, almae et Fidei, ipse sacerdos"
            },
            {
                "verse": "Integer, innocuus, culpa semotus ab omni."
            },
            {
                "verse": "Ast ego (nam vires nostris Musa abnuit ausis,"
            },
            {
                "verse": "Ne possim egregias laudes aequare canendo)"
            },
            {
                "verse": "Tantum Corycio meritas testantia grates"
            },
            {
                "verse": "Vota feram Nato, et Matri, Matrisque Parenti."
            },
            {
                "verse": "Vos igitur mecum, o pueri, innuptaeque puellae,"
            },
            {
                "verse": "Romanaeque nurus, cumulate altaria donis"
            },
            {
                "verse": "Suppliciter; flexoque genu numenque rogate"
            },
            {
                "verse": "Dextrum Corycio, et flammis date tura faventes."
            },
            {
                "verse": "Virginis Anna parens, et Virgo Mater, et ipse"
            },
            {
                "verse": "Virgineo Matre intacta Puer edite partu,"
            },
            {
                "verse": "Corycium servate senem, si recta voluntas,"
            },
            {
                "verse": "Et pietas vobis grata est, probitasque, pudorque:"
            },
            {
                "verse": "Quod si olim coluit qui hortos et rura, solebat"
            },
            {
                "verse": "Primus vere rosam, atque autumno carpere poma,"
            },
            {
                "verse": "Quaenam digna satis dabitis vos praemia vestro"
            },
            {
                "verse": "Cultori? laetam annuite viridemque senectam."
            },
            {
                "verse": "Corycio aspiret pleno bona Copia cornu;"
            },
            {
                "verse": "Compleat alma Ceres campos, atque horrea messe,"
            },
            {
                "verse": "Et Bromius dulci redolentes nectare cellas."
            },
            {
                "verse": "Ipse autem caris semper stipatus amicis,"
            },
            {
                "verse": "Inter odoratum citrii nemus, inter et hortos,"
            },
            {
                "verse": "Suspiciens sacras Capitoli in colle ruinas"
            },
            {
                "verse": "In medio vatum felices exigat annos."
            }
        ],
        [
            {
                "verse": "Hic Amor Herculea sopitus pelle quiescit:"
            },
            {
                "verse": "Pulvinum capiti subdita clava facit."
            },
            {
                "verse": "Has nunc exuvias praefert, magno Hercule victo:"
            },
            {
                "verse": "Pro pelle et clava nunc gerit ille colum."
            },
            {
                "verse": "At puerum Veneris somno et sudore madentem"
            },
            {
                "verse": "Praxiteles Parium transtulit in lapidem."
            },
            {
                "verse": "Tu vero, hospes, abi, aut leni dic verba susurro,"
            },
            {
                "verse": "Ne somnum excussum forte queratur Amor."
            },
            {
                "verse": "Ille quidem abiecitque facem, abiecitque pharetram."
            },
            {
                "verse": "Pro face, pro pharetra, clava timenda tibi est."
            }
        ],
        [
            {
                "verse": "Bella foris, ludosque domi exercebat et ipse"
            },
            {
                "verse": "Caesar: magni etenim est utraque cura animi."
            }
        ],
        [
            {
                "verse": "Quid speculas carae fugio, quid tecta puellae:"
            },
            {
                "verse": "Quod sint Harpyiae perditi amoris aves?"
            },
            {
                "verse": "Quid vito faciem et caelestia lumina ocellos:"
            },
            {
                "verse": "Demens, quod validae sint in amore faces?"
            },
            {
                "verse": "Congressumque omnem, et verborum mollia vincla:"
            },
            {
                "verse": "Quod misero miri sint in amore lupi?"
            },
            {
                "verse": "Caeteraque heu nimium quod sint ursique, leaeque,"
            },
            {
                "verse": "Maenaliique canes, Armeniaeque tigres?"
            },
            {
                "verse": "Sic quoque dum fugio, caecis licet abditus antris,"
            },
            {
                "verse": "His ipsis mediis queis lateo in tenebris,"
            },
            {
                "verse": "Innumeras Aetnas patior, Scyllasque, Charybdesque,"
            },
            {
                "verse": "Et quae durus amor praeterea omnia habet."
            },
            {
                "verse": "Quare agite, in lucem vigiles procedite curae,"
            },
            {
                "verse": "Et qui mi pallor plurimus ore sedes."
            },
            {
                "verse": "Huc lacrimae, medio ducta huc suspiria corde,"
            },
            {
                "verse": "Huc qui me aeterni conficitis gemitus,"
            },
            {
                "verse": "Ite agite huc mecum: dominaeque sub ora protervae,"
            },
            {
                "verse": "Sub saevos oculos nos periisse iuvet."
            },
            {
                "verse": "Quandoquidem fiet spectando mollius omne id,"
            },
            {
                "verse": "Et vita demum suavius hac misera."
            },
            {
                "verse": "Nam si etiam solum haec monstra omnia circumvallant:"
            },
            {
                "verse": "Testis io saltem sit necis illa meae."
            },
            {
                "verse": "Illa, graves Nemesis quae vel tum forsitan iras,"
            },
            {
                "verse": "Ultoresque timens in sua fata deos,"
            },
            {
                "verse": "Hic vere, posito iam fastu, dicet, amabat:"
            },
            {
                "verse": "Et dabit in cineres ultima dona meos."
            },
            {
                "verse": "Protinus haec manes tum fama sequetur ad imos:"
            },
            {
                "verse": "Ac me iam campis liberum in Elysiis"
            },
            {
                "verse": "(Stultitiae ah tantum est fatuo hoc in amore) iuvabit"
            },
            {
                "verse": "Illud nescio quod munus inane rogi."
            }
        ]
    ]
}