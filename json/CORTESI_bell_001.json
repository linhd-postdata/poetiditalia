{
    "author": "Alessandro Cortesi",
    "title": "laudes bellicae",
    "url": "http://www.poetiditalia.it/texts/CORTESI|bell|001",
    "text": [
        [
            {
                "verse": "dedicatio ad librum"
            },
            {
                "verse": "Care liber, magnum qui iam volitare per orbem"
            },
            {
                "verse": "Notus et argutis auribus esse cupis,"
            },
            {
                "verse": "Qui cupis Arctoi tectis succedere regis,"
            },
            {
                "verse": "Numinis et propius ora videre mei,"
            },
            {
                "verse": "Qualiscunque mihi multo vigilate labore,"
            },
            {
                "verse": "I, felix genio candidiore liber,"
            },
            {
                "verse": "Neu blatta informi laedat rubigine, neve"
            },
            {
                "verse": "Tempus edax noceat, neu mala lingua tibi."
            },
            {
                "verse": "Sic faveant Musae et studiis servata nepotum,"
            },
            {
                "verse": "Quae canis, haec olim saecla futura legant."
            },
            {
                "verse": "Quantus et Alcides et quantus nomine Achilles,"
            },
            {
                "verse": "Matthias hominum pervolet ora meus,"
            },
            {
                "verse": "Matthias, Romanus honos, cui vertice sacro"
            },
            {
                "verse": "Pierias laurus bellica fert hederas."
            }
        ],
        [
            {
                "verse": "Iliacas alii flammas Thebanaque fratrum"
            },
            {
                "verse": "Arma et Iasoniis insignem heroibus Argo,"
            },
            {
                "verse": "Astrorum cursus et Ditis inania regna"
            },
            {
                "verse": "Fictaque Pierio referant miracula cantu,"
            },
            {
                "verse": "Nos propriis spectanda oculis, nos inclyta dextrae"
            },
            {
                "verse": "Facta tuae canimus, quibus aurea sidera vivus"
            },
            {
                "verse": "Tangis et aetherias fama petis arduus arces."
            },
            {
                "verse": "Sed sine te nunquam tenues ad carmina tanto"
            },
            {
                "verse": "Subsistant vires oneri. Tu numine toto"
            },
            {
                "verse": "Dexter ades, da Maeoniam tua facta canenti,"
            },
            {
                "verse": "Matthia Corvine, chelyn. Si Delphica parent"
            },
            {
                "verse": "Templa tibi sentitque frequens tua nomina Cirrha,"
            },
            {
                "verse": "Si Musae, si Phoebus amant, hoc tempore solus"
            },
            {
                "verse": "Carminibus si digna facis, quae nulla vetustas"
            },
            {
                "verse": "Deleat annorumque gravi situs obruat aevo,"
            },
            {
                "verse": "Quanquam absens tanto rerum splendore tuarum"
            },
            {
                "verse": "Excitor, assensu laudum procul omnia plaudunt"
            },
            {
                "verse": "Fortunae momenta tuae, neque clarius axe"
            },
            {
                "verse": "Lumen ab Arctoo micuit, sonat omnis ubique"
            },
            {
                "verse": "Nomine terra tuo et famam vaga gloria caelo"
            },
            {
                "verse": "Terminat immensumque ingens accedit Olympum."
            },
            {
                "verse": "Non haec ingenio complecti aut versibus optem"
            },
            {
                "verse": "Posse meis, cupido non si torrentia vati"
            },
            {
                "verse": "Pieridum sint ora novem, sit aenea lingua."
            },
            {
                "verse": "Litoreas aliquis citius numerabit harenas"
            },
            {
                "verse": "Parvaque per densum volitantia corpora mundum"
            },
            {
                "verse": "Et tenues per inane globos, quam singula versu"
            },
            {
                "verse": "Expediam. Potui satius tacuisse, furentem"
            },
            {
                "verse": "Ni dulcis raptaret amor, qui frena pudoris"
            },
            {
                "verse": "Rumpit et immenso cogit decurrere campo,"
            },
            {
                "verse": "Conveniunt omnes quando, tua cura, poetae"
            },
            {
                "verse": "Certatimque novas contendunt scribere laudes."
            },
            {
                "verse": "Nec bene Romano de nomine Musa meretur,"
            },
            {
                "verse": "Quae tua facia silet. Regum tu maximus ille es"
            },
            {
                "verse": "Et maris et terrae domitor, tua fulmina passim"
            },
            {
                "verse": "Horret Hyperboreae regio Maeotica brumae."
            },
            {
                "verse": "Te duce tuta fides, tibi relligiosa parentum"
            },
            {
                "verse": "Debetur pietas, in te fiducia duris"
            },
            {
                "verse": "Militibus sita, Threicii fera munera Martis"
            },
            {
                "verse": "Te penes, in te anceps belli fortuna recumbit."
            },
            {
                "verse": "Tu vallum Italiae, Romana palatia, servas,"
            },
            {
                "verse": "Impia tu gentis contundis monstra profanae"
            },
            {
                "verse": "Bisaltamque Scythamque ferum, tu Norica vincis"
            },
            {
                "verse": "Arma et bellacem non uno Marte Bohemum."
            },
            {
                "verse": "Tu mores hominum domitas et iura per urbes"
            },
            {
                "verse": "Restituis lapsisque potens succurrere rebus"
            },
            {
                "verse": "In faciem antiqui mutas mala tempora cultus."
            },
            {
                "verse": "Verum ego non hydrae magis indelebile collum"
            },
            {
                "verse": "Fecundumque iecur Tityi consumere posse"
            },
            {
                "verse": "Desperem aut Ixionios firmare rotatus,"
            },
            {
                "verse": "Quandoquidem primo tantarum in limine laudum"
            },
            {
                "verse": "Hinc decus, hinc rerum incertam fert copia mentem."
            },
            {
                "verse": "Ac veluti rubrae dubitat rimator harenae,"
            },
            {
                "verse": "Quam prius e variis gemmam legat (ardet iaspis,."
            },
            {
                "verse": "Lucet onyx, viridi radiat fulgore smaragdus),"
            },
            {
                "verse": "In partes dubium varias et singula circum"
            },
            {
                "verse": "Illum agit, haerentem spectandi immensa voluptas."
            },
            {
                "verse": "Nam quid principio referam, unde exordia sumam?"
            },
            {
                "verse": "Maiorumne prius repetens exempla tuorum"
            },
            {
                "verse": "Messalas atavos memorem stirpemque togatam,"
            },
            {
                "verse": "Unde tuum magnis genus est auctoribus ortum?"
            },
            {
                "verse": "An patris Hunniadae tot bella exhausta tot annos"
            },
            {
                "verse": "Persequar, ut saevos totiens disiecerit hostes,"
            },
            {
                "verse": "Fuderit ut dirum Taurini ad moenia Turcam?"
            },
            {
                "verse": "(Nunc Albam, appellant, albent quando ossibus arva"
            },
            {
                "verse": "Bistoniis galeaeque micant effossaque pila"
            },
            {
                "verse": "Et madidae humano pinguescunt sanguine glebae)."
            },
            {
                "verse": "Sed genuisse tamen Matthiam gloria maior,"
            },
            {
                "verse": "Quam variis septem bellis domuisse trionem"
            },
            {
                "verse": "Et tetigisse altum vicina fronte Bootem."
            },
            {
                "verse": "Romuleae decus, Hunniade, memorabile gentis,"
            },
            {
                "verse": "Quo duce Pannonium pulsavit sidera nomen,"
            },
            {
                "verse": "Non ulla pro laude, pater, nullisque triumphis"
            },
            {
                "verse": "Plus tibi res Italae debent, quam pignore tanto,"
            },
            {
                "verse": "Fulmina quod belli populo rediviva Latino"
            },
            {
                "verse": "Et tanta eversis peperisti commoda rebus."
            },
            {
                "verse": "Tu nato concede tuo, quantumque priores"
            },
            {
                "verse": "Vicisti, tantum vinci patiaris ab illo."
            },
            {
                "verse": "Non secus Aeacidem proles Pellaea Philippum"
            },
            {
                "verse": "Fortior et bello Peleum superavit Achilles;"
            },
            {
                "verse": "Sic vinci Anchises nato gavisus et Aegeus"
            },
            {
                "verse": "Magnanimum laeto miratus Thesea vultu."
            },
            {
                "verse": "Atque equidem nasci Romano semine multum est,"
            },
            {
                "verse": "Matthia armipotens, auctorum fortibus actis."
            },
            {
                "verse": "Et genus et famam renovare et fata suorum;"
            },
            {
                "verse": "Scilicet ante alios cursu Neptunius auras"
            },
            {
                "verse": "Altius efflat equus virtusque immissa propagat"
            },
            {
                "verse": "Indole diffusas cognata in pectora vires."
            },
            {
                "verse": "In te crevit honos rerum successibus auctus"
            },
            {
                "verse": "Et nova maiorum virtus tua nomen obumbrat"
            },
            {
                "verse": "Sola bonis contenta suis nihil indiga patrum."
            },
            {
                "verse": "Te vario casti venturum carmine vates,"
            },
            {
                "verse": "Te cecinit multo quondam pius ore sacerdos"
            },
            {
                "verse": "Quique avium cantus quique ardua sidera norunt"
            },
            {
                "verse": "Aut qui divinum spirant sub pectore numen."
            },
            {
                "verse": "Tum caelum sua signa dedit Phoebeaque lucem"
            },
            {
                "verse": "Natalem praedixit avis, cum decidit aethra"
            },
            {
                "verse": "Annulus in gremium matris delapsus Elisae."
            },
            {
                "verse": "Ipsa sub umbrosa fatorum nescia quercu"
            },
            {
                "verse": "Carpebat placidam seclusa in valle quietem."
            },
            {
                "verse": "Huic puer in somnis, utero quem languida pleno"
            },
            {
                "verse": "Gestabat, subito fetae circum ubera visus"
            },
            {
                "verse": "Ludere et infantis facto velut agmine in ora"
            },
            {
                "verse": "Plurima praecipiti labentia flumina cursu"
            },
            {
                "verse": "Pectore sub magno dictu mirabile condi,"
            },
            {
                "verse": "Cum subito geminam, digitis quae lapsa iacenti"
            },
            {
                "verse": "Errabat, rostro praepes libravit acuto"
            },
            {
                "verse": "Inque sinum celsa demisit ab arbore corvus"
            },
            {
                "verse": "Et leviter molli distrinxit lumina penna"
            },
            {
                "verse": "Excidit extemplo somnus, tum laeta salutans."
            },
            {
                "verse": "Augurium verbis supplex his diva precatur:"
            },
            {
                "verse": "\"Corve sacer, longa superis gratissime vita,"
            },
            {
                "verse": "Seu tu sponte venis nostri praesagus honoris,"
            },
            {
                "verse": "Seu pater altitonans caelo te misit ab alto,"
            },
            {
                "verse": "Adsis et tanto fortunes omine natum."
            },
            {
                "verse": "Tu gentilis honor, cognomen nobile nostri"
            },
            {
                "verse": "Tu generis, te nostra ferent insignia semper"
            },
            {
                "verse": "Parque aquilis toto venies victricibus orbe."
            },
            {
                "verse": "At tu, rex superum, primiis cui pugnat ab annis"
            },
            {
                "verse": "Hunniades, cui sese ultro devovit et omnem"
            },
            {
                "verse": "Progeniem, quando eveniunt sine numine nunquam"
            },
            {
                "verse": "Ista, tuo carum felici lumine fetum"
            },
            {
                "verse": "Aspice et auspiciis insomnia laeta secundis,"
            },
            {
                "verse": "Ut, quot ab innumeris manabant fontibus amnes,"
            },
            {
                "verse": "Tot sint regna meo late parentia nato,"
            },
            {
                "verse": "Undique caeruleis circundata regna fluentis\"."
            },
            {
                "verse": "Haec ait et tacitis veneratur, numina votis,"
            },
            {
                "verse": "Pannonius quo more senex aut Dalmata suevit,"
            },
            {
                "verse": "Qui desiderio caeli terraque marique"
            },
            {
                "verse": "Longum iter emensus tandem pervenit ad arces,"
            },
            {
                "verse": "Maxima Roma, tuas et flexo poplite supplex"
            },
            {
                "verse": "Ardua clavigeri succedit limina Petri;"
            },
            {
                "verse": "Ipse pius tremulis titubantia murmura labris"
            },
            {
                "verse": "Integrat, ipse preces et cana fronte peractis"
            },
            {
                "verse": "Concretam votis exemit pectore labem."
            },
            {
                "verse": "Non aliter caelum divosque precatur Elisa."
            },
            {
                "verse": "At pater omnipotens melioris conditor aevi"
            },
            {
                "verse": "Proxima maturi repetens iam tempora partus"
            },
            {
                "verse": "Atque animum castae precibus commotus Elisae"
            },
            {
                "verse": "His incorruptam compellans vocibus ultro"
            },
            {
                "verse": "Affatur Mariam, quanquam facta impia cogunt:"
            },
            {
                "verse": "\"O mater, diro poenas de sanguine sumam"
            },
            {
                "verse": "Immittamque globos flammarum in viscera terrae"
            },
            {
                "verse": "Et genus humanum deleto semine perdam."
            },
            {
                "verse": "Iam pudet in nostras armari numina vires,"
            },
            {
                "verse": "Quae superis depulsa, polis damnavimus Orco."
            },
            {
                "verse": "En rursus fera bella cient rursusque gigantes."
            },
            {
                "verse": "Monstraque de superis audent decernere regnis."
            },
            {
                "verse": "Pars quota terrarum restat mihi? Possidet orbem"
            },
            {
                "verse": "Turca ferox Eurumque premit Magmedus et Austrum,"
            },
            {
                "verse": "Nec patriam tantum Solymam nec Achaica tantum"
            },
            {
                "verse": "Regna, sed Illyricum tenet Epirumque superbus."
            },
            {
                "verse": "Angusto vix tuta freto Roma inclyta, divum,"
            },
            {
                "verse": "Roma, locus, Roma, imperii pulcherrima sedes."
            },
            {
                "verse": "Quid memorem infandis tot diruta templa ruinis,"
            },
            {
                "verse": "Dedecus in nostrum versum fasque omne nefasque"
            },
            {
                "verse": "Pollutamque fidem et temeratas caedibus aras?"
            },
            {
                "verse": "An frustra ignifera torquemus fulmina dextra"
            },
            {
                "verse": "Miscemusque cavis horrenda tonitrua nimbis?"
            },
            {
                "verse": "Me tamen Hunniadae pietas movet actaque bello"
            },
            {
                "verse": "Fortia et effusus nostro pro nomine sanguis."
            },
            {
                "verse": "Sed, quoniam emeritum iam pridem sede locare"
            },
            {
                "verse": "Siderea certum est et iam nune filius illi"
            },
            {
                "verse": "Nascitur, hunc rebus bellantem imponere, fessis,"
            },
            {
                "verse": "Hoc saevos ductore paro compescere Turcas."
            },
            {
                "verse": "Ergo age tu, Lucina parens, tu, maxima Iuno,"
            },
            {
                "verse": "Da faciles matri partus natumque rubentem"
            },
            {
                "verse": "Excipe, cumque suo vocem formaverit ore,"
            },
            {
                "verse": "Fac, Turcas puer ille meas se iuret ad aras"
            },
            {
                "verse": "Igne secuturum et ferro terraque marique."
            },
            {
                "verse": "Postquam alacres magnis vires firmaverit ausis,"
            },
            {
                "verse": "Is premat immanes invicto milite gentes"
            },
            {
                "verse": "Aureaque Arctois componat saecula terris\"."
            },
            {
                "verse": "Haec ubi dicta, polus tremuit, tremuere cavernae"
            },
            {
                "verse": "Tellurisque cavae et sonitum maria alta dedere."
            },
            {
                "verse": "Palluit anguiferis impexus crinibus ora"
            },
            {
                "verse": "Territus atque imo latuit Magmedus Averno,"
            },
            {
                "verse": "Ceu latet intonso pavidus sub gramine serpens,"
            },
            {
                "verse": "Vicina apparet quotiens Iovis armiger aethra;"
            },
            {
                "verse": "Dulcibus is praedam natis rimatur et acres,"
            },
            {
                "verse": "Dat penna stridente sonos super aera raptus,"
            },
            {
                "verse": "Ille anceps glacie torpet latebrasque propinquas"
            },
            {
                "verse": "Intrat et optatae tumulo sese abdit harenae."
            },
            {
                "verse": "Interea carae nullo languore parentis"
            },
            {
                "verse": "Continuo in dias ope numinis editus auras"
            },
            {
                "verse": "Ipse puer strictos primis vagitibus enses"
            },
            {
                "verse": "Complesti, in patriis repsisti parvulus armis,"
            },
            {
                "verse": "Militis exceptus manibus plausuque faventum"
            },
            {
                "verse": "Othrysium tenero spirabas pectore Martem,"
            },
            {
                "verse": "Qualis ubi in cunis genitus Iove mollibus infans"
            },
            {
                "verse": "Elisit geminos manibus Tirynthius angues:"
            },
            {
                "verse": "At tibi nascenti fortuna innoxia plausit"
            },
            {
                "verse": "Permulsitque manu blandum Rhamnusia pectus."
            },
            {
                "verse": "Affuit Aeneadum genitrix, formosa Dione,"
            },
            {
                "verse": "Gradivusque parens atque urbis Romulus auctor"
            },
            {
                "verse": "\"Exoriare\", inquit, \"nostro de sanguine tandem,"
            },
            {
                "verse": "Magne nepos, patriae decus et tutela ruentis!"
            },
            {
                "verse": "Quanta tibi placidi favet indulgentia caeli,"
            },
            {
                "verse": "Qualibus aegoceros radiis, quo lumine Mavors"
            },
            {
                "verse": "Prospicit et quanto rutilus Iove fulgurat aether!"
            },
            {
                "verse": "Ingens Aetnaeis stridet fornacibus ensis,"
            },
            {
                "verse": "Ingentem Siculi formant thoraca Cyclopes;"
            },
            {
                "verse": "En tibi iam rupes Vulcania tota remugit."
            },
            {
                "verse": "Incipe, dive puer, tenero vibrare lacerto"
            },
            {
                "verse": "Tela virum. Iam nunc animos ostendis avitos,"
            },
            {
                "verse": "Quippe his Scipiades oculis, hoc parvulus ore"
            },
            {
                "verse": "Caesar erat, sic Corvinus mihi riserat olim."
            },
            {
                "verse": "Aspice iam, nostri quantum stat roboris instar"
            },
            {
                "verse": "Fronte tibi et patrios effingis imagine vultus,"
            },
            {
                "verse": "Qualis eris, cum maestus Arabs, cum territus Indus"
            },
            {
                "verse": "Cernet adhuc superesse mea de gente nepotem,"
            },
            {
                "verse": "Ausit qui domitis totiens iuga ponere Dacis!"
            },
            {
                "verse": "Perge modo, non, haec equidem te oracula fallent,"
            },
            {
                "verse": "O spes Ausonidum et Romani nominis heres!"
            },
            {
                "verse": "Dixerat. Ipsa fovens gremio Tritonia Pallas"
            },
            {
                "verse": "Hastam insertabat dextrae et Phorcynida laevae"
            },
            {
                "verse": "Et parvo auratum capiti diadema locabat."
            },
            {
                "verse": "Ter lauro cinxere comam, ter blanda dedere"
            },
            {
                "verse": "Oscula, ter laetae cecinerunt omina Parcae."
            },
            {
                "verse": "Vix fari poteras, brevibus cum longa lacertis,"
            },
            {
                "verse": "Tela dari torvus patre exultante petebas"
            },
            {
                "verse": "Assuetus clangore tubae atque hinnitibus ipsis"
            },
            {
                "verse": "Laetari et flammis galeae arridere coruscae."
            },
            {
                "verse": "At non armorum sonitum pugnaeve fragorem"
            },
            {
                "verse": "Consertae horrebas, gemitus vocesque cadentum"
            },
            {
                "verse": "Auribus intrepidis tormentaque pectore suetus"
            },
            {
                "verse": "Audire impavido, cum saxea fulminis instar"
            },
            {
                "verse": "It pila flammiferi sonitusque imitatur Olympi."
            },
            {
                "verse": "Non amnis tumidi murmur spumantiaque undis"
            },
            {
                "verse": "Aequora, non rapidis terrebant flamina ventis."
            },
            {
                "verse": "Sic in Chaoniis generosae vividus arvis"
            },
            {
                "verse": "Pullus equae visoque truci venaticus apro"
            },
            {
                "verse": "Indolis ante annos catulus dat signa Molossae."
            },
            {
                "verse": "Post, ubi paulatim crevit robustior aetas"
            },
            {
                "verse": "Atque metus expers adolevit corpore virtus,"
            },
            {
                "verse": "Non tergo, sed fronte vago notissimus hosti"
            },
            {
                "verse": "Iam volucres solitus cursu praevertere cervos,"
            },
            {
                "verse": "Flammea vel celeris saltu vestigia dammae"
            },
            {
                "verse": "Telaque nunc arcu, nunc saxa emittere funda,"
            },
            {
                "verse": "Aerea sulphureis tormenta incendere taedis"
            },
            {
                "verse": "Murorumque frequens lapsam ingeminare ruinam."
            },
            {
                "verse": "Ac velut Hesperium Poenus cum presserat orbem"
            },
            {
                "verse": "Hannibal aeriasque furens animosa per Alpes"
            },
            {
                "verse": "Et Pyrenaeos raptaverat agmina saltus,"
            },
            {
                "verse": "O, quotiens ausus vastos umbone molares"
            },
            {
                "verse": "Pellere, centenis quotiens occurrere telis,"
            },
            {
                "verse": "Intactas super ire nives fluviosque minaces"
            },
            {
                "verse": "Et tumidum audaci pelagus tranare natatu!"
            },
            {
                "verse": "Cum trepidum genitor castris educeret agmen,"
            },
            {
                "verse": "Ipse auctor pugnae stabas et terga daturis"
            },
            {
                "verse": "Firmabas dubium rerum discrimine pectus,"
            },
            {
                "verse": "Cumque per insidias a tergo invaderet hostis"
            },
            {
                "verse": "Et furtim missas tremeret procul Alba phalanges,"
            },
            {
                "verse": "Vertebas strictis pavidas mucronibus alas."
            },
            {
                "verse": "Ceu, ferus Aeneadas premeret dum Nervius acres,"
            },
            {
                "verse": "Iulius emicuit raptaque a milite parma"
            },
            {
                "verse": "Restituit fusos media inter signa maniplos."
            },
            {
                "verse": "Et, quod defixum est Othomanni regis in ore,"
            },
            {
                "verse": "Vulnere quo turbatae acies, tua dextera telum"
            },
            {
                "verse": "Torserat; auspicio parta est victoria tanto."
            },
            {
                "verse": "Inde chorus divum caelique exercitus omnis"
            },
            {
                "verse": "Pro te bella manu telis infesta ciebant;"
            },
            {
                "verse": "Ipse pater superum, summo tibi Christus Olympo"
            },
            {
                "verse": "Propugnator erat. Iam tum pia numina voces"
            },
            {
                "verse": "Audivere tuas et votis annuit aether."
            },
            {
                "verse": "Ille Pharaonias summersit fluctibus alas,"
            },
            {
                "verse": "Ille et legifero Mosae deus affluit undas"
            },
            {
                "verse": "Disiiciens mediumque viam patefecit in aequor."
            },
            {
                "verse": "Nimirum Macedum populi atque Alemannia pugnax"
            },
            {
                "verse": "Adventu tremuere tuo responsaque divum"
            },
            {
                "verse": "Bosporus et Scythicis Hypanis procul horruit undis."
            },
            {
                "verse": "Interea Hunniaden referentem signa cruentis"
            },
            {
                "verse": "Turcarum spoliis, ne quid mortalibus ultra"
            },
            {
                "verse": "Viribus auderet maius, revocare parabat"
            },
            {
                "verse": "Iuppiter et vacuo terrae decus addere caelo."
            },
            {
                "verse": "Isque, ubi labentes artus et frigida membra"
            },
            {
                "verse": "Sensit anhelantemque anima fugiente iuventam,"
            },
            {
                "verse": "Sic fatur moriens dictisque ita pectora firmat:"
            },
            {
                "verse": "\"Nate mihi vita semper iucundior ipsa,"
            },
            {
                "verse": "Flos regum, nate, Ausonidum lumenque future,"
            },
            {
                "verse": "Accipe et haec memori praecepta in pectore fige."
            },
            {
                "verse": "Nam, te qui supra est annis et vertice toto,"
            },
            {
                "verse": "Fratrem fata mihi comitem dant mortis acerbae."
            },
            {
                "verse": "Iam propior mors atra ruit. Quid lactea colla,"
            },
            {
                "verse": "Quid flavos calido conspersos sanguine crines"
            },
            {
                "verse": "Commemorem? Heu, tenero, sanguis meus, occidis aevo,"
            },
            {
                "verse": "Proiicis et truncum ferro ceu victima corpus!"
            },
            {
                "verse": "O dolor, o lachrymae, dulcis Ladelae, tuorum!"
            },
            {
                "verse": "Tu, cui felices ostendunt numina cursus,"
            },
            {
                "verse": "Qui patriam nomenque feres ad sidera nostrum,"
            },
            {
                "verse": "Utere sorte tua, nec foedi carceris horror"
            },
            {
                "verse": "Terreat aut duri imperium crudele tyranni."
            },
            {
                "verse": "Inveniet fortuna viam victorque redibis"
            },
            {
                "verse": "Quadriiugo insignis subiecta per oppida curru,"
            },
            {
                "verse": "Cum te Pannoniae regem, te Moesia et alte"
            },
            {
                "verse": "Noricus Illyricis mundus venerabitur oris"
            },
            {
                "verse": "Successuque ferens sese laetabitur omnis"
            },
            {
                "verse": "Armipotens Europa tuo et caput efferet astris."
            },
            {
                "verse": "Amplum, nate, tibi regnum famamque relinquo,"
            },
            {
                "verse": "Duratum castris Hunnum assuetumque periclis,"
            },
            {
                "verse": "Qui nulli inferior genti pietate vel armis"
            },
            {
                "verse": "Quique tuis nunquam desit conatibus audax."
            },
            {
                "verse": "Aude omnes tentare vias hoc milite et omnes"
            },
            {
                "verse": "His belli contemne minas, puer inclyte, dextris."
            },
            {
                "verse": "Debellanda manu variarum horrenda ferarum"
            },
            {
                "verse": "Monstra tibi et multae diversis finibus urbes;"
            },
            {
                "verse": "Augendum bello decus et sudore paranda"
            },
            {
                "verse": "Gloria, nam magnos fortunant fata labores."
            },
            {
                "verse": "Ergo nec somno indecori, nec tempora segni"
            },
            {
                "verse": "Perde situ et patrem duris imitare sub armis."
            },
            {
                "verse": "Incumbent alii Sarrano mollius ostro,"
            },
            {
                "verse": "Argutas tenui ducent de gutture voces,"
            },
            {
                "verse": "Pulsabunt citharam melius saltuque choreas"
            },
            {
                "verse": "Intexent agili et convivia lauta parabunt,"
            },
            {
                "verse": "Tu bellare frequens et vincere, nate, memento;"
            },
            {
                "verse": "Hoc tibi erit studium regnique extendere fines,"
            },
            {
                "verse": "Exercere fidem et contingere sidera factis."
            },
            {
                "verse": "Ingredere et tantos iam nunc ordire labores!\""
            },
            {
                "verse": "Iam nova pertentant moribundum gaudia pectus."
            },
            {
                "verse": "Haec memorans dulci genitor dedit oscula nato"
            },
            {
                "verse": "Et simul astrigeris conscendit in aethera bigis,"
            },
            {
                "verse": "Aelius ut Solyma vates levis excitus aura"
            },
            {
                "verse": "Egit sidereo candentes igne quadrigas,"
            },
            {
                "verse": "Obstupuit mediis agitantem in nubibus axem"
            },
            {
                "verse": "Sublatumque polo nequiquam exclamat Elyses:"
            },
            {
                "verse": "\"Quo ruis et dulcem linquis crudelis amicum?\""
            },
            {
                "verse": "Sic pater Hunniades caelo sese intulit alto."
            },
            {
                "verse": "Tum diva immenso regnum paritura labore"
            },
            {
                "verse": "Matthiae Fortuna suo fratrem impulit acrem"
            },
            {
                "verse": "Ulcisci patrium ferro decus hoste perempto."
            },
            {
                "verse": "Ipsius ante oculos Agelai regis et ora"
            },
            {
                "verse": "Ense virum necat indomitum patrique parentat"
            },
            {
                "verse": "Audax Hunniadae natus nec iura nec arma"
            },
            {
                "verse": "Regalemve manum veritus fascesve tremendos,"
            },
            {
                "verse": "Sumeret ut meritas hostili a sanguine poenas."
            },
            {
                "verse": "At rex Pannonia tremuit Germanus in aula"
            },
            {
                "verse": "Insontemque dolis iuvenem et nil tale verentem"
            },
            {
                "verse": "Occupat ac multo foedatum vulnere saevus"
            },
            {
                "verse": "Imperat intonsa caput a cervice revelli."
            },
            {
                "verse": "Heu pietas! Haeret vinctis post terga lacertis"
            },
            {
                "verse": "Infelix puer et crudelia fata moratur."
            },
            {
                "verse": "Terque quaterque ferus nequiquam fortia lictor"
            },
            {
                "verse": "Colla ferit crebrisque addit super ictibus ictus,"
            },
            {
                "verse": "Purpureo niveos humeros dum caesa cruore"
            },
            {
                "verse": "Infecit cervix et pulchros abluit artus."
            },
            {
                "verse": "Non lachrymas pueri, non plebs patriusve senatus"
            },
            {
                "verse": "Continuit tristesque necem flevere catervae."
            },
            {
                "verse": "Turpavit senior squalentes pulvere canos"
            },
            {
                "verse": "Danubius, gemuere alto sub gurgite nymphae"
            },
            {
                "verse": "Et Riphaea iuga et Boreae glacie obsita tellus."
            },
            {
                "verse": "Sed non ille diu casu laetatus acerbo est."
            },
            {
                "verse": "Dum nova regifico celebrat connubia luxu,"
            },
            {
                "verse": "Interit inter vina miser libata dapesque"
            },
            {
                "verse": "Laetaque lugubri turbat convivia planctu."
            },
            {
                "verse": "Nil adeo certi miseris mortalibus usquam est."
            },
            {
                "verse": "Tu, velut alterna Pollucis morte redemptus"
            },
            {
                "verse": "Castor Amyclaeum stellis ostendit honorem"
            },
            {
                "verse": "Et certam nautis tranquilla luce salutem,"
            },
            {
                "verse": "Talis ades regno everso patriaeque ruenti,"
            },
            {
                "verse": "Cum primum lapsas miles tibi victor habenas"
            },
            {
                "verse": "Et regni vaga frena dedit cervicibus ipsis"
            },
            {
                "verse": "In solium regale ferens fractisque catenis"
            },
            {
                "verse": "Tradidit Arctoae late moderamina gentis."
            },
            {
                "verse": "Principio infensas acies populosque rebelles"
            },
            {
                "verse": "Impia non grati periuri militis ultus"
            },
            {
                "verse": "Sub iuga depresso misisti regia collo."
            },
            {
                "verse": "Necdum etiam primo vestibat flore nitentes"
            },
            {
                "verse": "Barba genas, cum laeta tuos victoria currus"
            },
            {
                "verse": "Circumit et virides substravit gloria lauros."
            },
            {
                "verse": "Prima triumphales fronti concessit honores"
            },
            {
                "verse": "Seditio pacata tuae, prima impulit armis"
            },
            {
                "verse": "Discordes late gentes frenare severis."
            },
            {
                "verse": "Nec mora. Sidonio longe spectabilis ostro"
            },
            {
                "verse": "Sacra facis sacrasque deum veneraris ad aras,"
            },
            {
                "verse": "Vocalem veluti fama est Davida tonantem"
            },
            {
                "verse": "Placavisse deum, teneri fundamina, regni"
            },
            {
                "verse": "Dum iacit et puram sacris fert curribus arcam."
            },
            {
                "verse": "Macte animis et care tuis caelestibus heres,"
            },
            {
                "verse": "Qui sancta imperii pietate exordia firmas!"
            },
            {
                "verse": "Non vires, non arma magis legumve potestas"
            },
            {
                "verse": "Relligione valent; mundum terrore subactum"
            },
            {
                "verse": "Haec regit, haec saevas moderatur numine gentes."
            },
            {
                "verse": "Protinus hostilem ductor capis acer Iazam"
            },
            {
                "verse": "Invictumque doces vinci certamine Turcam"
            },
            {
                "verse": "Ac prius indomitum fugientia vertere cogis"
            },
            {
                "verse": "Terga ducem; nec te belli vis ulla nec ullus"
            },
            {
                "verse": "Impetus avertit dura obsidione prementem"
            },
            {
                "verse": "Moenia, disiectis donec patefacta ruinis"
            },
            {
                "verse": "Intrasti curru victor sublimis ovanti"
            },
            {
                "verse": "Et magnam infandis rapuisti ex hostibus urbem."
            },
            {
                "verse": "Sed, dum persequeris victricis praemia pugnae"
            },
            {
                "verse": "Ultoresque trahis iurata ad proelia divos,"
            },
            {
                "verse": "Dira superstitio patrias invaserat urbes."
            },
            {
                "verse": "Hussius huic auctor quondam; nec templa nec aras"
            },
            {
                "verse": "Erexit superis et, quae constructa manebant,"
            },
            {
                "verse": "Diruit impius, infelix ac peste cruenta"
            },
            {
                "verse": "Tristia periurae maculavit moenia Pragae"
            },
            {
                "verse": "Multaque de superis demens infanda canebat."
            },
            {
                "verse": "Hinc ortae monstris facies bacchataque passim"
            },
            {
                "verse": "Prodigia Herculeis non contemnenda lacertis"
            },
            {
                "verse": "Tisiphones atrae stimulis accensa fremebant."
            },
            {
                "verse": "Nec contenta suis iam pridem finibus ingens"
            },
            {
                "verse": "Belua Pannonias spiris involverat ambas;"
            },
            {
                "verse": "Mille manus illi fuerant et cornua mille"
            },
            {
                "verse": "Et totidem intortis armabat colla colubris,"
            },
            {
                "verse": "Cum procul obsessas regni circunspicis arces"
            },
            {
                "verse": "Tartareae labis tabo sic protinus orsus:"
            },
            {
                "verse": "\"Quid Thracum sequar indomitas Arabumque phalanges,"
            },
            {
                "verse": "Quos terra et vastis dirimit mare fluctibus altum?"
            },
            {
                "verse": "Monstra domi vincenda mihi maiora supersunt,"
            },
            {
                "verse": "Intestina mei populatur viscera regni"
            },
            {
                "verse": "Sacra lues propiusque nocens in limine labes."
            },
            {
                "verse": "Indigetes divi, patriae tutamina nostrae,"
            },
            {
                "verse": "Et tu, sanctorum columen, Stephane inclyte, regum,"
            },
            {
                "verse": "Si me cana fides pietasque illaesa ciere"
            },
            {
                "verse": "Bella iubet mediisque artus opponere telis,"
            },
            {
                "verse": "Nunc precor, o superi, sinite hac me sternere dextra"
            },
            {
                "verse": "Prodigium diroque manus foedare cruore!"
            },
            {
                "verse": "Nunc sinite his terris sceleratam avertere pestem!\""
            },
            {
                "verse": "His dictis monstrum patria vi perdere adorsus"
            },
            {
                "verse": "Non clava accinctus, non in certamina pelle"
            },
            {
                "verse": "Venisti; rigido pugnatum est undique ferro,"
            },
            {
                "verse": "Undique commissae cumulatos stragis acervos"
            },
            {
                "verse": "Cernere erat. Tepidas Oderae cruor inficit undas"
            },
            {
                "verse": "Involvitque ruens labentia corpora vertex."
            },
            {
                "verse": "Pars flammis ambusta sonant piceoque crematur"
            },
            {
                "verse": "Igne lues, nigris lucent incendia bustis"
            },
            {
                "verse": "Et sparsos rapiunt cineres in nubibus Euri."
            },
            {
                "verse": "Ergo vieta tuis portenta Bohemica telis"
            },
            {
                "verse": "Tempora victrici flaventia fronde coronant"
            },
            {
                "verse": "Praeceduntque duces onerati colla catenis"
            },
            {
                "verse": "Atque sacerdotes coetu comitantur honoro"
            },
            {
                "verse": "Florentes visentem urbis et vota sacrantem."
            },
            {
                "verse": "Aurea caesaries humeris volitabat eburnis"
            },
            {
                "verse": "Laetaque purpurea flagrabant ora iuventa."
            },
            {
                "verse": "Qualis ubi auricomos eduxit Lucifer ignes,"
            },
            {
                "verse": "Vere novo roseus rutilo sol enitet astro,"
            },
            {
                "verse": "Sic formae splendore nites clarisque verendae"
            },
            {
                "verse": "Virtutis bellique notis, o nobile Martis"
            },
            {
                "verse": "Numen adoratum, o terris decus omnibus ingens."
            },
            {
                "verse": "Iura manu pacemque geris viridesque triumphos"
            },
            {
                "verse": "Et scelerum ultores educis in agmina divos."
            },
            {
                "verse": "Imperium tibi grande comes, tibi regna laborque"
            },
            {
                "verse": "Clarus et insignes generoso vulnere mortes."
            },
            {
                "verse": "Bello iura Gethis, bello data iura Britannis,"
            },
            {
                "verse": "Parta quies populis et vita gloria maior."
            },
            {
                "verse": "Adde tot erectas urbes positosque colonos,"
            },
            {
                "verse": "Tot pacata fero late loca vasta latrone"
            },
            {
                "verse": "Aequoraque invectas quondam per inhospita merces."
            },
            {
                "verse": "An memorem iunctas diverso a litore gentis,"
            },
            {
                "verse": "An notas rerum causas sedesque locorum"
            },
            {
                "verse": "Et mores hominum et variae commercia linguae?"
            },
            {
                "verse": "Hoc caelo Alciden victoque oriente Lyaeum"
            },
            {
                "verse": "Extulit, hoc Persas, Poenos Gallumque potentem"
            },
            {
                "verse": "Romanosque tuos et te, fortissime princeps,"
            },
            {
                "verse": "Qui nunc extremis Europae victor in oris"
            },
            {
                "verse": "Immanem avertis Tyrrhenis urbibus hostem."
            },
            {
                "verse": "Salve, certa salus rerum, pater inclyte Mavors,"
            },
            {
                "verse": "Certa virum! Tibi nunc aeternae laudis honorem"
            },
            {
                "verse": "Invictumque cano Romano carmine regem."
            },
            {
                "verse": "Quod si nascentis vixdum Cortesia Musae"
            },
            {
                "verse": "Orsa iuvent dicique meo dignabere versu,"
            },
            {
                "verse": "Matthia, incipiam rursum et primordia laudum"
            },
            {
                "verse": "Exequar, exemptus vulgo doctasque per auris"
            },
            {
                "verse": "Ipse virum longos vivax volitabis in annos."
            },
            {
                "verse": "Nox caelum interea nigris involverat alis"
            },
            {
                "verse": "Et placido miles laxabat corpora somno"
            },
            {
                "verse": "Strataque per terras animalia fessa iacebant."
            },
            {
                "verse": "Rex vigiles animo curas casusque futuros"
            },
            {
                "verse": "Et rerum ingentem volvebat pectore molem,"
            },
            {
                "verse": "Extemplo Latiis iuvenis cui fulgidus armis"
            },
            {
                "verse": "Visus adesse procul Martemque accendere dictis:"
            },
            {
                "verse": "\"Care nepos, potes hoc tardare ingentia cursu"
            },
            {
                "verse": "Fataque fortunamque, tibi quae tradita, custos?"
            },
            {
                "verse": "Imperio superum magnis accingere rebus."
            },
            {
                "verse": "Pugnandum meliore deo servandaque rursum"
            },
            {
                "verse": "Roma tibi et generi rursum data gloria nostro."
            },
            {
                "verse": "Aspice me, tanti qui sum cognominis auctor,"
            },
            {
                "verse": "Cui quondam galea corvus consedit in ista."
            },
            {
                "verse": "(Corvigerumque alte quatiens caput) Eia, age, segnem"
            },
            {
                "verse": "Rumpe moram et tantis, sanguis meus, utere fatis!\""
            },
            {
                "verse": "Haec fatus cristis fulgentibus exuit arma"
            },
            {
                "verse": "Telaque, terribilem nodis ac viribus hastam"
            },
            {
                "verse": "Insignemque ensem atque iterum sic ore profatur:"
            },
            {
                "verse": "\"Accipe digna tuis tandem virtutibus arma,"
            },
            {
                "verse": "Quae tibi tam multos olim servata per annos:"
            },
            {
                "verse": "Haec Cytherea suo quondam dedit aurea nato,"
            },
            {
                "verse": "Haec soliti gestare patres, his fortiter usi"
            },
            {
                "verse": "Dum stetit imperium, sed, postquam a culmine lapsa"
            },
            {
                "verse": "Roma ruit passimque omnem distracta per orbem est,"
            },
            {
                "verse": "Occului mecum Elysiis arma inclyta campis."
            },
            {
                "verse": "At modo Sicaniis iterum Vulcanus in antris"
            },
            {
                "verse": "Firmavit crassumque oris super addidit aurum."
            },
            {
                "verse": "Haec tibi do, generis lux o clarissima nostri,"
            },
            {
                "verse": "Ne dubites acres in proelia poscere Turcas."
            },
            {
                "verse": "Indue et Ausoniam factis fer ad aethera famam!\""
            },
            {
                "verse": "Talia narrabat, croceo cum flava serenum"
            },
            {
                "verse": "Ore ferens Aurora diem pulsabat Olympum."
            },
            {
                "verse": "Sensit et ambrosio respersum rore nepotem"
            },
            {
                "verse": "Deserit et caecae nocti se immiscuit heros."
            },
            {
                "verse": "Matthias monitis et tanto munere laetus"
            },
            {
                "verse": "Singula miratur rutilis radiantia flammis"
            },
            {
                "verse": "Et galeam et clypei longe venerabile textum."
            },
            {
                "verse": "Nunc illustre caput vestit, nunc bracchia, latos"
            },
            {
                "verse": "Nunc humeros aptatque altis accommoda membris"
            },
            {
                "verse": "Et solito magis armorum fremit excitus oestro."
            },
            {
                "verse": "Qualis ubi Etruscis Volaterrae in finibus urbis"
            },
            {
                "verse": "Aetnaeo par flamma iugo de rupe cavata"
            },
            {
                "verse": "Exilit, aspirant Boreas si forte Notusque,"
            },
            {
                "verse": "Sulphureos tum terra vomens eructat acervos"
            },
            {
                "verse": "Acrius ignescuntque magis per nubila flammae"
            },
            {
                "verse": "Sibilaque ingeminant latrantibus effera saxis."
            },
            {
                "verse": "Ex illo assiduis vitam traducere castris,"
            },
            {
                "verse": "Matthia, et duris statuisti incumbere rebus."
            },
            {
                "verse": "Arma cibos, dant arma toros placidumque soporem"
            },
            {
                "verse": "Instratus clypeo nudoque in caespite carpis."
            },
            {
                "verse": "Contemptamne sitim referam somnumque famemque,"
            },
            {
                "verse": "Concretas sudore comas spretosque calores"
            },
            {
                "verse": "Ac rapidos longis superatos solibus aestus"
            },
            {
                "verse": "Frigoraque Arctois devicta rigentia brumis?"
            },
            {
                "verse": "Mollities alios turpique ignavia luxu"
            },
            {
                "verse": "Lenta iuvet tenerisque quies ingloria plumis,"
            },
            {
                "verse": "At te artes tractare iuvat Mavortis. Anhelum"
            },
            {
                "verse": "Quis melius te frenat equum? quis flectit in orbes"
            },
            {
                "verse": "Ocius? His stimulis agitari mallet Arion,"
            },
            {
                "verse": "Te sessore ferox pensaret Cyllarus acrem"
            },
            {
                "verse": "Castora, pensaret te Persea Pegasus ales."
            },
            {
                "verse": "Quem Bellona magis rutila tegit horrida parma?"
            },
            {
                "verse": "Aegide quem tantum Pallas fulgente tuetur"
            },
            {
                "verse": "Cuive suum totiens Gradivus commodat ensem?"
            },
            {
                "verse": "Quis dura invictae dextra quatit acrius hastae"
            },
            {
                "verse": "Robora? Cui pectus thorax animosius ambit?"
            },
            {
                "verse": "Aeneas non maior erat, non divus Achilles,"
            },
            {
                "verse": "Ambo animis alacres, armis caelestibus ambo."
            },
            {
                "verse": "Quis vaga castra locat te cautius, opprimit hostem"
            },
            {
                "verse": "Durius aut cingit melius munimine vallum"
            },
            {
                "verse": "Aut premit obsessas bello constantius urbes?"
            },
            {
                "verse": "Quis patrio latos de more agitare per agros,"
            },
            {
                "verse": "Ponere quis iunctos sciat aptius ordine currus?"
            },
            {
                "verse": "Scis tormenta hosti venturo adversa locare"
            },
            {
                "verse": "Et loca fluminibus vicina et pinguibus arvis"
            },
            {
                "verse": "Deligere et duplicem castris deducere fossam,"
            },
            {
                "verse": "In quamcunque libet faciem componere pugnae"
            },
            {
                "verse": "Agmina, sive tua placeat seu, lege priorum."
            },
            {
                "verse": "Omnia militiae calles documenta severae,"
            },
            {
                "verse": "Quin genus armorum varium et, quo quisque superbit,"
            },
            {
                "verse": "Ense minax, qua vi telum, qua torqueat hastam"
            },
            {
                "verse": "Pectoraque et latos quo tegmine muniat armos."
            },
            {
                "verse": "Callida Sertori et regis mens vafra Molossi"
            },
            {
                "verse": "Talis erat virtusve senis matura Camilli."
            },
            {
                "verse": "An tu Cantabricis Cimbrorum saepta maniplis"
            },
            {
                "verse": "Castra perhorrescas? aut iuncto Gothus Alano"
            },
            {
                "verse": "Aut coniurato si Vandalus aspera Poeno"
            },
            {
                "verse": "In te bella ciant? An quisquam eludere tectis"
            },
            {
                "verse": "Laetetur te posse dolis telisque fugare?"
            },
            {
                "verse": "Firmior, undisono, scopulis, quos impete frangunt"
            },
            {
                "verse": "Auster et insanis nequiquam fluctibus aequor."
            },
            {
                "verse": "Obsistit bellis animus casusque futuros"
            },
            {
                "verse": "Praesaga cum mente videt: Vis corporis acres"
            },
            {
                "verse": "Strenua belligera sternit virtute cohortes."
            },
            {
                "verse": "Ac velut obscura densus caligine nimbus,"
            },
            {
                "verse": "Qui varias atra concepit nube procellas"
            },
            {
                "verse": "Post ignes rutilos et crebra tonitrua, praeceps"
            },
            {
                "verse": "In silvam per inane ruit magnoque fragore"
            },
            {
                "verse": "Frondiferas avium sedes atque alta volucrum"
            },
            {
                "verse": "Culmina perpetuum geminans quatit ictibus imbrem"
            },
            {
                "verse": "Et rapido tonsos prosternit turbine ramos,"
            },
            {
                "verse": "Nulla equidem rarae monumenta ingentia pugnae"
            },
            {
                "verse": "Egregia te clade latent: Marathonia nosti"
            },
            {
                "verse": "Bella Saguntinasque faces Cannasque Padumque"
            },
            {
                "verse": "Et quanto Leucas, quanto Cathelanica tellus,"
            },
            {
                "verse": "Emathii quotiens rubuerunt sanguine campi."
            },
            {
                "verse": "Ergo rudimenta et corruptae munera firmas"
            },
            {
                "verse": "Militiae, ut bello teneris assuescat ab annis,"
            },
            {
                "verse": "Ut sese ad varium fingat certaminis usum"
            },
            {
                "verse": "Et parere ducum dicto matura iuventus"
            },
            {
                "verse": "Discat et iniussae fugiat discrimina pugnae,"
            },
            {
                "verse": "Iussa eadem infestis hosti concurrere telis"
            },
            {
                "verse": "Ardeat ire ferox, curvo seu tendere gyro"
            },
            {
                "verse": "Aut sit opus recto aut firmo decernere gressu"
            },
            {
                "verse": "Sive urgere procul iaculis seu comminus ense"
            },
            {
                "verse": "Ire, ducemque sequi legio per vulnera discat,"
            },
            {
                "verse": "Sive pedes sive asper equo procedit anhelo,"
            },
            {
                "verse": "Tentarit seu valle viam sive ardua montis"
            },
            {
                "verse": "Per iuga seu caecis silvarum anfractibus erret,"
            },
            {
                "verse": "Annosum veluti cervi ramosa ferentem"
            },
            {
                "verse": "Cornua Strymoniaeque grues super atra sequuntur"
            },
            {
                "verse": "Nubila ductorem et certo procul ordine cingunt."
            },
            {
                "verse": "Tum vero assensu felix exercitus alte"
            },
            {
                "verse": "Conclamant vario: \"Dubiae iam nulla timemus"
            },
            {
                "verse": "Fortunae te rege mala et te extrema iubente"
            },
            {
                "verse": "Aethiopum impavidi ferro penetrabimus arva."
            },
            {
                "verse": "Tecum fluctisonis capita obiectare periclis"
            },
            {
                "verse": "Non pigeat, tecum diris obsistere monstris"
            },
            {
                "verse": "Et proprios piceis artus opponere flammis"
            },
            {
                "verse": "Aut qua letiferas muralis machina glandes"
            },
            {
                "verse": "Spargit et excussis creber sonat aere telis"
            },
            {
                "verse": "Scorpius innumeraeque volant per spicula mortes\""
            },
            {
                "verse": "Talia magnanimo fundebant pectore dicta"
            },
            {
                "verse": "Et, quocunque ruas, penitus te quisque ruentem"
            },
            {
                "verse": "Prodigus in strictos animae comitabitur enses,"
            },
            {
                "verse": "Ut tener, insuetas, iuvenis, cui pectore flammas"
            },
            {
                "verse": "Ignis alit caraque animis in virgine fixis"
            },
            {
                "verse": "Ille mare in medium, medios ille ibit in ignes"
            },
            {
                "verse": "Intrepidus, cum iussit amor cumque impulit aestus,"
            },
            {
                "verse": "Proiiciet dulcem per mille pericula vitam"
            },
            {
                "verse": "Optabitque sua dominae placuisse ruina."
            },
            {
                "verse": "Et, quoniam solers vires industria firmat,"
            },
            {
                "verse": "Horrida continuis exerces corpora bellis."
            },
            {
                "verse": "Si quando siluere tubae valloque refixo"
            },
            {
                "verse": "Agmina sedatis iam captant otia rebus,"
            },
            {
                "verse": "Venatum interea studiis flagrantibus itur."
            },
            {
                "verse": "Tum miles positis vibrat venabula pilis,"
            },
            {
                "verse": "Tum nemorum canibus saltus atque avia lustra"
            },
            {
                "verse": "Circumit et vastis figit pecora abdita silvis"
            },
            {
                "verse": "Indicitque feris alio certamine bellum."
            },
            {
                "verse": "Moenia seu vacuus pacatis urbibus intrat"
            },
            {
                "verse": "Multaque belligeris edit spectacula ludis"
            },
            {
                "verse": "Aut ferit ense virum vir comminus aut petit hasta"
            },
            {
                "verse": "Eminus; armorum conflictu personat aether"
            },
            {
                "verse": "Vicinaeque procul silvae montesque reclamant."
            },
            {
                "verse": "Qualiter indomiti longis per compita tauri,"
            },
            {
                "verse": "Quos trahit implicitos laqueis Romana iuventus,"
            },
            {
                "verse": "Agmine cum toto Capitoli in vertice pugnant,"
            },
            {
                "verse": "Si iuvenem curvis elatum cornibus alte"
            },
            {
                "verse": "Excutiunt ac more pilae super aethera iactant,"
            },
            {
                "verse": "Tum vero arrectis animis Aeneia pubes"
            },
            {
                "verse": "Incessunt magnisque implent clamoribus urbem"
            },
            {
                "verse": "Tum vaga per septem responsant murmura montis."
            },
            {
                "verse": "Praeterea valido franguntur robora nixu"
            },
            {
                "verse": "Ictibus et sonipes tantis collisus utrinque"
            },
            {
                "verse": "Ingemuit, fusis equites labuntur habenis"
            },
            {
                "verse": "Semineces rubroque lavant fora lata cruore."
            },
            {
                "verse": "Facta virum trepidae mirantur fortia turbae"
            },
            {
                "verse": "Pectoraque invadit pavor et miserabile murmur,"
            },
            {
                "verse": "Martia ceu magnis urbs quondam effusa theatris"
            },
            {
                "verse": "In ferrum audaces vidit concurrere turmas,"
            },
            {
                "verse": "Avertit largo maestos a sanguine vultus"
            },
            {
                "verse": "Plurimaque exanimi matrona expalluit ore."
            },
            {
                "verse": "Quisque sibi dubiis hinc te fortissimus optat"
            },
            {
                "verse": "Rebus habere ducem, tecum maioraque bello"
            },
            {
                "verse": "Audet et in pugnam violentius ardet Erinys"
            },
            {
                "verse": "Et magis horrendo duce te Mars intonat ore."
            },
            {
                "verse": "Nam quid lecta canam generosae robora pubis?"
            },
            {
                "verse": "Quisquis Parrhasia fama celebratur ab Arcto,"
            },
            {
                "verse": "Te colit et multo compulsus nomine gaudet"
            },
            {
                "verse": "In partes transire tuas tuaque arma fovere."
            },
            {
                "verse": "Haud equidem, magna, desunt, qui Stentora voce,"
            },
            {
                "verse": "Qui cursu Aiacem, qui viribus Hectora vincant;"
            },
            {
                "verse": "Non unus tibi Tydides, non unus Ulixes"
            },
            {
                "verse": "Militat, heroas post haec veneranda vetustas"
            },
            {
                "verse": "Parcius heroumque duces extollat Atridas."
            },
            {
                "verse": "Non his, Matthia, modo formidabilis armis"
            },
            {
                "verse": "Militibusque venis, nec te solertia tantum"
            },
            {
                "verse": "Victorem aut duris facit experientia rebus,"
            },
            {
                "verse": "Sed quod prisca fides pietasque Astraeaque virgo"
            },
            {
                "verse": "In pugnas te laesa ciet. Quis iustius arma"
            },
            {
                "verse": "Induit aut pacis studio mage bella capessit?"
            },
            {
                "verse": "Causa deo praesente ipso stat in agmine victrix,"
            },
            {
                "verse": "Una tibi quando ante alios defenditur omnes"
            },
            {
                "verse": "Relligio sequiturque ducem felicibus ausis"
            },
            {
                "verse": "Conatus comitata tuos; ipsa unica bellis,"
            },
            {
                "verse": "Urbibus ipsa tibi praeses tecum ipsa volentes"
            },
            {
                "verse": "Signiferosque in bella trahit memoranda penates."
            },
            {
                "verse": "Quippe aliquis superum turmas circumvolat ordo"
            },
            {
                "verse": "Arma inter; fiunt ignes, flagrantia fiunt"
            },
            {
                "verse": "Flumina, grandiferis ventique imbresque procellis."
            },
            {
                "verse": "Ergo numinibus fidens et nobile vasto"
            },
            {
                "verse": "Munitus patriae virtutis robore pectus,"
            },
            {
                "verse": "Cuncta tuis veluti subsidant viribus arma,"
            },
            {
                "verse": "Nulla oblata feri detractas proelia Martis"
            },
            {
                "verse": "Et nullum pugnae vitas genus acer iniquae"
            },
            {
                "verse": "Occurrisque hosti, vel inundent milite montes,"
            },
            {
                "verse": "Obvia vel densis peditum seges horreat hastis."
            },
            {
                "verse": "Ecce autem a Stygio furiarum prima barathro"
            },
            {
                "verse": "Bella ferens flammasque Asiam bacchata per omnem"
            },
            {
                "verse": "Threicium iuxta demissis Bosporon alis"
            },
            {
                "verse": "Constitit, urbs magnis ubi curvo in litore fatis"
            },
            {
                "verse": "Spartano fundata diu sese erigit; illic"
            },
            {
                "verse": "Gens effrena fero quondam cognata Gelono"
            },
            {
                "verse": "Massagetae Turcaeque horrendo Marte fremebant,"
            },
            {
                "verse": "Impius et Graio perfusus sanguine pectus"
            },
            {
                "verse": "Arcem instaurabat domita iam victor in urbe"
            },
            {
                "verse": "Magmedus, quem successu fortuna secundo"
            },
            {
                "verse": "Coeperat ignavo captum corrumpere luxu."
            },
            {
                "verse": "Hic iuvenem tristi virgo Cocytica vultu"
            },
            {
                "verse": "Patris Arnurathae in faciem mutata labantem"
            },
            {
                "verse": "Increpat et saevas dictis ita suscitat iras:"
            },
            {
                "verse": "\"Ergone, quem neque bella valent neque, nate, labores"
            },
            {
                "verse": "Invictum superare, quies atque otia frangent?"
            },
            {
                "verse": "Non ita te caedes inter pugnasque cruentas"
            },
            {
                "verse": "Erudii attritus galea pater. Eripe paci"
            },
            {
                "verse": "Te, nate et bellis immanibus insere bella."
            },
            {
                "verse": "An tibi bellorum pretium sit vile Corinthus,"
            },
            {
                "verse": "Tunditur Euboico quaeque, inclyta marmore Chalcis"
            },
            {
                "verse": "Scodraque, Dalmatiae pudor? En procul aspice, in armis"
            },
            {
                "verse": "Aemulus Aeneadum quantus tibi sanguine surgat"
            },
            {
                "verse": "Matthias. Huius fatis contraria nostris"
            },
            {
                "verse": "Fata vides; saevo iuvenem prius opprime ferro,"
            },
            {
                "verse": "Pannoniam patrio quam firmet robore gentem."
            },
            {
                "verse": "Solus hic infirmo poterit, ni sternis, ab aevo"
            },
            {
                "verse": "Fortunae promissa tuae rescindere fata."
            },
            {
                "verse": "Illius auspiciis fusum te vidit et armis"
            },
            {
                "verse": "Taurinum, vidit, cuius stat fronte cicatrix,"
            },
            {
                "verse": "Vulnus. An hoc unquam vulnus patieris inultum?"
            },
            {
                "verse": "Quid pater Hunniades? Quantis me affecerit olim"
            },
            {
                "verse": "Cladibus et dirae memorem discrimina mortis?"
            },
            {
                "verse": "Diripe iam factis lacerum crudelibus hostem"
            },
            {
                "verse": "Teque simul patremque tuis ulciscere bellis"
            },
            {
                "verse": "Et satura infenso maiorum sanguine manes,"
            },
            {
                "verse": "Tantarum si te ulla movent praeconia laudum\"."
            },
            {
                "verse": "Dixit et ardentes oculos suffusa cruore"
            },
            {
                "verse": "Taenareas imo fixit dea pectore flammas"
            },
            {
                "verse": "Et scelus et geminos per viscera concutit angues."
            },
            {
                "verse": "Dein pennis invecta atris super agmina belli"
            },
            {
                "verse": "Eumenis inferno signum canit improba cornu"
            },
            {
                "verse": "Et victrix Erebi subito se reddidit umbris."
            },
            {
                "verse": "Illi atrox mediis rabies insueta medullis"
            },
            {
                "verse": "Saevit et insano Stygius furor aestuat igni"
            },
            {
                "verse": "Aegraque letiferum sudant praecordia virus."
            },
            {
                "verse": "Tum vero laxis praeceps Othomannus habenis,"
            },
            {
                "verse": "Aeolus ut caecis ventos emittit ab antris,"
            },
            {
                "verse": "Agmina per terras effundit et omnia late"
            },
            {
                "verse": "Arva ferox animis numeroso milite complet"
            },
            {
                "verse": "Ac, velut, obscenis Maurusia terra locustis"
            },
            {
                "verse": "Cum tegitur nigroque alarum obducitur imbri,"
            },
            {
                "verse": "Una agros glomerata omnes tot milia vastant"
            },
            {
                "verse": "Et laetas densa populantur grandine messes,"
            },
            {
                "verse": "Sic in Dalmatico consedit litore Turca."
            },
            {
                "verse": "Haud ego crediderim iuvenum tam multa secuta"
            },
            {
                "verse": "Milia Cambysem Lagea in regna furentem"
            },
            {
                "verse": "Aut Xerxem Aegaeo minitantem verbera ponto."
            },
            {
                "verse": "Haec inter Scythica rex implacabilis ira"
            },
            {
                "verse": "Talibus incendit ductoris pectora Lydi"
            },
            {
                "verse": "(Illum propter Halyn Baccho concepit Amazon"
            },
            {
                "verse": "Mixta deo mixtumque illi dedit Ombrima nomen):"
            },
            {
                "verse": "\"Magnanime, antiquum divum genus, inclyte bello"
            },
            {
                "verse": "Ante alios Halybacche, meis fidissime regnis,"
            },
            {
                "verse": "Dum me Dalmatico nequiquam Scodra tumultu"
            },
            {
                "verse": "Infelix tenet, i, saevis tu Pannonas armis"
            },
            {
                "verse": "Corvinumque impelle ducem, licet ille superbos"
            },
            {
                "verse": "Iactet avos patriisque insultet viribus hostis,"
            },
            {
                "verse": "Tu iuga Danubio Breucisque impone subactis."
            },
            {
                "verse": "Novi ego, quos animos ingenti pectore verses,"
            },
            {
                "verse": "Turcarum decus, imperii spes maxima nostri,"
            },
            {
                "verse": "I celer et spoliis redeas ornatus opimis\"."
            },
            {
                "verse": "Extemplo Illyricis ductor se Lydius oris"
            },
            {
                "verse": "Intulit, aut Euro Icariis cum pugnat in undis"
            },
            {
                "verse": "Aut Coro similis magno cum murmure frangit"
            },
            {
                "verse": "Herculeam Calpen serpentiferumve Atlanta,"
            },
            {
                "verse": "Non illum aerii montes, non alta retardant"
            },
            {
                "verse": "Flumina, concedit Macedo Mysusque Triballusque"
            },
            {
                "verse": "Impiger et Turco calcantur milite Carni."
            },
            {
                "verse": "Verum, ubi collatis acies Corvina furenti"
            },
            {
                "verse": "Obvia processit signis atque agmina contra"
            },
            {
                "verse": "Matthias Tyrio emicuit Romanus in ostro,"
            },
            {
                "verse": "Tum primum trepidare animis atque avertere vultus"
            },
            {
                "verse": "Ductor Amazonius coepitque indigna suorum"
            },
            {
                "verse": "Fata queri bisque in faustis assultibus amens"
            },
            {
                "verse": "Vix celeri pervectus equo sese agmine fuso"
            },
            {
                "verse": "Proripuit, bis terga fugae dedit obrutus hastis."
            },
            {
                "verse": "Ut se relliquias inter collegit et omnes"
            },
            {
                "verse": "Palantes trepidus toto videt aequore turmas,"
            },
            {
                "verse": "Multa gemens caelumque obtestans vocibus infit:"
            },
            {
                "verse": "\"Quis deus hic, Magmede pater, quae tanta tuetur"
            },
            {
                "verse": "Matthiam superum facies? quid nostra relinquis"
            },
            {
                "verse": "Signa? quid in primo mentem certamine turbas?"
            },
            {
                "verse": "Non haec auspiciis olim sperare iubebas."
            },
            {
                "verse": "Heheu, quot periere viri, quot clara meorum"
            },
            {
                "verse": "Lumina sunt extincta ducum! Da dedecus istud"
            },
            {
                "verse": "Ulcisci, pater, et dignas me sumere poenas!\""
            },
            {
                "verse": "Haec fatus toto vires parat acer ab orbe"
            },
            {
                "verse": "Et maiore virum vi percitus emicat ardens."
            },
            {
                "verse": "Ac, veluti primi victus certamine cursus"
            },
            {
                "verse": "Acer equus rursum cura firmatus herili"
            },
            {
                "verse": "Carpit iter mediisque effert sese arduus arvis"
            },
            {
                "verse": "Et palmam et raptos incassum exposcit honores,"
            },
            {
                "verse": "Talis se bello Maeandrius intulit heros."
            },
            {
                "verse": "Quo, vesane, ruis fatis male fretus avitis?"
            },
            {
                "verse": "Matthia sternente cades nec mater Amazon"
            },
            {
                "verse": "Corniger aut genitor morientem iuverit Euan."
            },
            {
                "verse": "Interea magno celsam muniverat arcem"
            },
            {
                "verse": "Aggere Taurinum contra curvamque bicornis"
            },
            {
                "verse": "Ille Savi muris ripam firmaverat altis."
            },
            {
                "verse": "Non his audacem passus consistere Turcam"
            },
            {
                "verse": "Finibus obsessas admoto milite turres"
            },
            {
                "verse": "Vi capis et captas radicibus eruis imis."
            },
            {
                "verse": "Nec te, Matthia, belli vis ulla nec ullus"
            },
            {
                "verse": "Impetus avertit dura obsidione prementem,"
            },
            {
                "verse": "Moenia deiectis donec patefacta ruinis"
            },
            {
                "verse": "Intrasti curru victor sublimis ovanti"
            },
            {
                "verse": "Et validam infandis rapuisti ex hostibus arcem."
            },
            {
                "verse": "Tum vero obnixis animis Basterna iuventus"
            },
            {
                "verse": "Ante arcem toto concurrunt agmine versam"
            },
            {
                "verse": "Terque quaterque duces ineunt mala proelia Turci"
            },
            {
                "verse": "Effusique pedem retro impellente dedere"
            },
            {
                "verse": "Pannone. Tum disiectae acies, resoluta phalangis"
            },
            {
                "verse": "Et tristi compago ruit per vulnera casu,"
            },
            {
                "verse": "Inclinat turbata cohors undantiaque urget"
            },
            {
                "verse": "Agmina per medios volitans rex Hunnicus hostes,"
            },
            {
                "verse": "Agminis ipse instar totius milia leto"
            },
            {
                "verse": "Multa dat et vastam diversa strage ruinam."
            },
            {
                "verse": "Quae postquam extremo prospexit ab agmine ductor"
            },
            {
                "verse": "Lydius et versis nescit succurrere rebus,"
            },
            {
                "verse": "In cuneum coiere duces nec iam amplius ulla"
            },
            {
                "verse": "Cura fugae est; foeda squalent arva omnia clade."
            },
            {
                "verse": "Tum demum iubet ira truci decernere ferro"
            },
            {
                "verse": "Et decus et cara mortis pro laude cupido."
            },
            {
                "verse": "Evolat infelix caelum divosque precatus:"
            },
            {
                "verse": "\"Bacche pater, mundi quondam regnator Eoi,"
            },
            {
                "verse": "Quisquis es et caeli quacunque in parte moraris,"
            },
            {
                "verse": "Extremam, si me genuisti, hanc accipe vocem."
            },
            {
                "verse": "Non ego iam ulterius, genitor, non ulla reposco"
            },
            {
                "verse": "Effugia; haud superesse velim tot caedibus unus"
            },
            {
                "verse": "Testis et in patriam gentis pudor ipse reverti."
            },
            {
                "verse": "Iamque vale tuque ipse tibi cape funere tanto"
            },
            {
                "verse": "Devotum hoc, Magmede, caput. Iuvat ire per enses,"
            },
            {
                "verse": "Degenerem nec me ulla olim damnaverit aetas\"."
            },
            {
                "verse": "Haec memorans densum properat muriturus in agmen."
            },
            {
                "verse": "Interea nigro quantos demittit Averno"
            },
            {
                "verse": "Ille viros, quot calcat equo, quot traiicit hasta?"
            },
            {
                "verse": "Quis mihi, dux invicte, tuae nunc fortia dextrae"
            },
            {
                "verse": "Facta canat? Stupuit mediis rex Martius arvis"
            },
            {
                "verse": "Proelia miscentem et geminantem vulnera ferro."
            },
            {
                "verse": "Tunc inter gemitus magno sic ore minatur:"
            },
            {
                "verse": "\"Quo te dira lues verique ignara tonantis"
            },
            {
                "verse": "Relligio miserum, quo te rapit, improbe? Letum"
            },
            {
                "verse": "Quin potius fugis? Atque equidem iam septima promptum"
            },
            {
                "verse": "Te potuit fecisse fuga. Aut, si tanta cupido est"
            },
            {
                "verse": "Morte tuos maiore sequi, sequere\". Inquit et ensem"
            },
            {
                "verse": "Fulmineum assurgens adigit per pectora dextra."
            },
            {
                "verse": "At iuvenis tanti prostratus mole lacerti"
            },
            {
                "verse": "Thermodontiaco respersit sanguine terram"
            },
            {
                "verse": "Lapsus equo dulcemque animam vomit ore cruento."
            },
            {
                "verse": "Infelix, seu aeterna manent incendia sontem"
            },
            {
                "verse": "Seu dirae exercent in te tormenta sorores,"
            },
            {
                "verse": "Laetior hac Stygias dextra fugis ictus ad umbras."
            },
            {
                "verse": "Hic oritur caedes faciesque miserrima pugnae."
            },
            {
                "verse": "Arva rubent alto late stagnata cruore"
            },
            {
                "verse": "Plenaque sanguineis crescunt torrentia rivis"
            },
            {
                "verse": "Et loca corporibus complentur tristia truncis."
            },
            {
                "verse": "Ut, cum Phlegraeis genitor Saturnius arvis"
            },
            {
                "verse": "Terrigenas contra fratres stetit atque flagranti"
            },
            {
                "verse": "Corripuit telo Enceladum, simul ad Styga trusit"
            },
            {
                "verse": "Centimanum Briareum, simul anguipedem Typhona,"
            },
            {
                "verse": "Bis septem vacuo Turcarum milia campo,"
            },
            {
                "verse": "Alitibusque ferisque iacent data pabula diris."
            },
            {
                "verse": "Ut procul, heu, tantum congesta strage cadaver"
            },
            {
                "verse": "Saevaque magnanimus vidit spectacula princeps,"
            },
            {
                "verse": "Utque arvo stetit in medio, \"Sat, cara, superque"
            },
            {
                "verse": "Saevitum est\", clamat, \"legio, iam parcite victis."
            },
            {
                "verse": "Si quisquam cladi superest, sinite, ille supersit"
            },
            {
                "verse": "Nuntius et Scythico referat mea facta tyranno."
            },
            {
                "verse": "(Tum genibus terram amplectens) Tibi, maxime, vota,"
            },
            {
                "verse": "Christe deum, toto solvam non immemor aevo."
            },
            {
                "verse": "Tu puerum regno insignem clarisque triumphis"
            },
            {
                "verse": "Auxisti; fortuna mihi te praeside laeta est."
            },
            {
                "verse": "Successu interea tali da, sancte, superbos"
            },
            {
                "verse": "Excutere Ausoniis longe cervicibus hostes\"."
            },
            {
                "verse": "Haec ait et magna responsant voce cohortes."
            },
            {
                "verse": "Ut primum tantae cladis per nubila raptus"
            },
            {
                "verse": "Pervenit pavidas Othomanni rumor ad aures,"
            },
            {
                "verse": "Ac velut instaret tergo et iam castra teneret"
            },
            {
                "verse": "Pannon ab Illyrico properans iactantior Istro,"
            },
            {
                "verse": "\"O nimium Turcis Matthia nate ruinis\","
            },
            {
                "verse": "Exclamat, \"quanta fraudas mea nomina laude\"."
            },
            {
                "verse": "Tum secum illachrymans Scodram obsidione repente"
            },
            {
                "verse": "Liberat et Graiis subito se reddidit oris,"
            },
            {
                "verse": "Qualis Hyperboreum penna crepitante columba"
            },
            {
                "verse": "Accipitrem fugit et praeceps in tecta revertit."
            },
            {
                "verse": "Quod, nisi civilis revocasset fata tumultus,"
            },
            {
                "verse": "Nunc tota imperio pareret Mysia nostro,"
            },
            {
                "verse": "Sub iuga Turca ferox nec tot gauderet adactis"
            },
            {
                "verse": "Urbibus insultans miseris nec strage cruenta"
            },
            {
                "verse": "Tam multis vacuas viduasset regibus oras."
            },
            {
                "verse": "Scit Carnutus ager, Turcam, scit Mysia tota,"
            },
            {
                "verse": "Cum premeres, quanto torquebas turbine telum"
            },
            {
                "verse": "Fatifero caedens disiectas ense catervas,"
            },
            {
                "verse": "Ceu secat incurvus flaventes messor aristas."
            },
            {
                "verse": "Talem belligera miscentem proelia mala"
            },
            {
                "verse": "Crinibus et vastis fretum Samsona lacertis"
            },
            {
                "verse": "Saepe Palaestinas fama est mactasse phalanges."
            },
            {
                "verse": "Ipse ruens rapido per strata cadavera cursu"
            },
            {
                "verse": "Caesorum informes cumulis addebat acervos"
            },
            {
                "verse": "Pulsabatque acies mala stridente coruscas."
            },
            {
                "verse": "Quot natos flevere patres et dulcia matres"
            },
            {
                "verse": "Pignora? quot viduae raptos in bella maritos?"
            },
            {
                "verse": "Quid modo, quam caute nosti ductare catervas,"
            },
            {
                "verse": "Commemorem, aut pugnae quae captas tempora quave"
            },
            {
                "verse": "Componis cuneos quave instruis arte maniplos,"
            },
            {
                "verse": "Seu densas campo explicuit seu totus aperto"
            },
            {
                "verse": "Ordinibus longis sectas exercitus alas?"
            },
            {
                "verse": "Ut solet acclivem per collem ponere vites"
            },
            {
                "verse": "Agricola innumeras, tum recto limite passim"
            },
            {
                "verse": "Mille vias et mille vias secat; omnis in unguem"
            },
            {
                "verse": "Structus ager sudibus cannisque palustribus horret."
            },
            {
                "verse": "Hinc fregisse mora nemo est te promtior hostem,"
            },
            {
                "verse": "Fortiter et duri tolerare incommoda Martis,"
            },
            {
                "verse": "Insomnis celsa qualis de puppe magister,"
            },
            {
                "verse": "Velivoli fluctus pelagi qui noverit omnes,"
            },
            {
                "verse": "Qua lateat rupes, ubi ferveat aestus harenis,"
            },
            {
                "verse": "Unde ruant imbres ventorum unde ingruat agmen."
            },
            {
                "verse": "Surda prius taciti scrutatur murmura ponti"
            },
            {
                "verse": "Aeoliamque auras captando providet iram,"
            },
            {
                "verse": "Armat et ad, quaecunque parentur, proelia sese."
            },
            {
                "verse": "Saepe nemus fluviumque et inexuperabile dorsum,"
            },
            {
                "verse": "Humano qua pressa pede vestigia non sunt,"
            },
            {
                "verse": "Ense viam faciente subis properandaque suetus"
            },
            {
                "verse": "Maturare hostem securo in limine segnem"
            },
            {
                "verse": "Ante expectatum vicino Marte lacessis."
            },
            {
                "verse": "Ergo, vagus toto peragrat quem Sarmata tractu,"
            },
            {
                "verse": "Quem Geta quemque Aquilo glacialibus obruit alis,"
            },
            {
                "verse": "Ut procul insonuit Corvini nuntia late"
            },
            {
                "verse": "Fama ducis, linquunt tauros et aratra coloni"
            },
            {
                "verse": "Aviaque aversi sese in deserta relegant"
            },
            {
                "verse": "Pastores, errant incustodita per agros"
            },
            {
                "verse": "Armenta, at curvis trahitur casa pendula plaustris,"
            },
            {
                "verse": "Diique Lares frugesque focusque et parva supellex."
            },
            {
                "verse": "Saepe puer carae nutricis ab ubere pendens"
            },
            {
                "verse": "Continuit querulos audito nomine fletus."
            },
            {
                "verse": "Quin etiam subito partum clangore tubarum"
            },
            {
                "verse": "Territa abortivum rapta nurus edidit alvo,"
            },
            {
                "verse": "At non et celeres raptantem in proelia turmas"
            },
            {
                "verse": "Territa deseruit carum regina maritum,"
            },
            {
                "verse": "Italidum, regina, decus, cui luce micantes"
            },
            {
                "verse": "Siderea flagrant oculi, cum dulce decoris"
            },
            {
                "verse": "Extulit os formosa genis, velut aethere puro"
            },
            {
                "verse": "Roscida puniceis oriens Aurora quadrigis."
            },
            {
                "verse": "Non satis est castae mores studiumque Minervae,"
            },
            {
                "verse": "Non satis ambrosios Veneri rapuisse capillos"
            },
            {
                "verse": "Et plenas puero pharetras et lumina Phoebo,"
            },
            {
                "verse": "Musarum fruitur donis decimumque sedile"
            },
            {
                "verse": "Implet Amazonios audax aequare labores"
            },
            {
                "verse": "Et comes armatos it tecum fida per hostes."
            },
            {
                "verse": "Qualis per densas acies Mithridatica coniunx"
            },
            {
                "verse": "Magnanimum sequiturque virum tergoque recepta"
            },
            {
                "verse": "Acris equi tenditque arcus et spicula vibrat"
            },
            {
                "verse": "Atque huc atque illuc circumvolat omnia solum"
            },
            {
                "verse": "Respiciens soloque oculos in coniuge fixa"
            },
            {
                "verse": "Et secura sui caro timet illa marito,"
            },
            {
                "verse": "Haud aliter generisque memor laudumque priorum"
            },
            {
                "verse": "Milibus in mediis ardens pharetrata Beatrix"
            },
            {
                "verse": "Robur Aragonium tenero sub pectore versat"
            },
            {
                "verse": "Ingentesque subit curas, ingentia facta"
            },
            {
                "verse": "Femina femineis maioraque viribus audet."
            },
            {
                "verse": "Talibus excitus patriis non degener armis"
            },
            {
                "verse": "Undique collecto tota iam milite victor"
            },
            {
                "verse": "Regni mole paras crudelem expellere Turcam"
            },
            {
                "verse": "Thraciaque Ausoniis avertere tela Volacis."
            },
            {
                "verse": "At te finitimis bellatrix Austria regnis"
            },
            {
                "verse": "Impulit invitum saevis accingier armis"
            },
            {
                "verse": "Atque alio vires, alio convertere ferrum."
            },
            {
                "verse": "Quid mea plus aequo, clamasti, vota moraris?"
            },
            {
                "verse": "Quam male consultum rebus, fortuna, secundis?"
            },
            {
                "verse": "Quid me, saeva, tenes, ineat, dic, foedera Caesar,"
            },
            {
                "verse": "Qua ratione velit, dum patria iura supersint,"
            },
            {
                "verse": "Quaeque tot ingenti bellis dicione paravi,"
            },
            {
                "verse": "Tuta domi sint regna mihi; iam nulla recusem"
            },
            {
                "verse": "Proelia, nulla necis fatique horrenda pericla."
            },
            {
                "verse": "Ibo per Ambracios saltus et Pontica scindam"
            },
            {
                "verse": "Aequora et Argolico committam signa sub Isthmo"
            },
            {
                "verse": "Prosternensque meis Dacos et Iazygas armis,"
            },
            {
                "verse": "Moenia tormentis quatiam Byzantia nostris."
            },
            {
                "verse": "Nulla mora est. Gelido tremuit conterrita vultu,"
            },
            {
                "verse": "Quam gestas, fortuna, sinu; nihil hiscere contra"
            },
            {
                "verse": "Ausa tuam geminis cervicem amplectitur ulnis"
            },
            {
                "verse": "Occultumque animis pugnandi inspirat amorem"
            },
            {
                "verse": "Atque novum molitur opus, nova bella ministrat."
            },
            {
                "verse": "Heu, quantum infelix lachrymarum atque, Austria, quantum"
            },
            {
                "verse": "Sanguinis effundes, quid bellum insana lacessis?"
            },
            {
                "verse": "Num te desidiae taedet vitaeque prioris,"
            },
            {
                "verse": "Otia degeneri fugis illaudata veterno?"
            },
            {
                "verse": "Quo duce si mentem bellorum gloria tangit,"
            },
            {
                "verse": "Tu melius toto fieri potes inclyta mundo,"
            },
            {
                "verse": "Quam fuerat satius victorem admittere regem,"
            },
            {
                "verse": "Moenibus et nullos contra tolerare labores?"
            },
            {
                "verse": "Ecce triumphata iam nunc cervice recumbis"
            },
            {
                "verse": "Et piget ingratis tantum durasse periclis."
            },
            {
                "verse": "Scilicet illa tuis, Matthia, obsistere demens"
            },
            {
                "verse": "Viribus optabat, quem non compage nivali"
            },
            {
                "verse": "Caucaseae rupes Rhodopeaque saxa ruentem"
            },
            {
                "verse": "Sustineant, cui terra patet, cui panditur aether,"
            },
            {
                "verse": "Cui via per medios aperitur in aequore fluctus."
            },
            {
                "verse": "Pone modum lachrymis nec solum, Roma, Quirites,"
            },
            {
                "verse": "Marcellos iacta et Fabios et nomina prisca;"
            },
            {
                "verse": "Corvinos Mariosque refert en magnus avitos"
            },
            {
                "verse": "Matthias virtute duces et fortibus ingens"
            },
            {
                "verse": "Patricios aequat factis bellator honores."
            },
            {
                "verse": "Nam velut exarsit rapta pro coniuge in iras"
            },
            {
                "verse": "Taurus, ubi et duris acuit sua cornua saxis"
            },
            {
                "verse": "Et pedibus iam spargit humum iamque ora cruentus"
            },
            {
                "verse": "Terrifico terram mugitu et sidera complet,"
            },
            {
                "verse": "Talis finitimos bellum molitur in hostes"
            },
            {
                "verse": "Matthias, quaque arma trahit quaque agmina ducit,"
            },
            {
                "verse": "Omnia debilitata labant, ceu moenia vastis"
            },
            {
                "verse": "Arietibus concussa. Quid aut castella relicta"
            },
            {
                "verse": "Aut desolatas versu nunc prosequar urbes?"
            },
            {
                "verse": "Quid memorem eversas acies pugnataque bella"
            },
            {
                "verse": "Germanosque bono superatos milite montes,"
            },
            {
                "verse": "Nec non Danubii victricia signa ferentis"
            },
            {
                "verse": "Mille altum ingentem contectum navibus alveum"
            },
            {
                "verse": "Aut quid marmoreae dicam expugnata Viennae"
            },
            {
                "verse": "Moenia et oppressas tantis conatibus arces"
            },
            {
                "verse": "Et longa insignem partum obsidione triumphum"
            },
            {
                "verse": "Atque novam nuper tam magni nominis urbem"
            },
            {
                "verse": "Ardua disiectis curvantem bracchia muris"
            },
            {
                "verse": "Adliciam? Iam nunc spoliis vestire decoris"
            },
            {
                "verse": "Et postes et templa iuvat, iuvat humida ferre"
            },
            {
                "verse": "Serta coronatis victrici fronde capillis."
            },
            {
                "verse": "Urbs equidem vigili nunc primum libera cura"
            },
            {
                "verse": "Solvitur et festis ornat delubra corymbis"
            },
            {
                "verse": "Ipsaque letiferi nutrix Germania belli"
            },
            {
                "verse": "Palladiae crines ramis praecingit olivae."
            },
            {
                "verse": "Incedunt patrio princeps de more senatus"
            },
            {
                "verse": "Et plebs et nivea velatus veste sacerdos"
            },
            {
                "verse": "Exemploque tuo solvunt pia vota per aras"
            },
            {
                "verse": "Et sacra unigenae peragunt sollemnia Christo;"
            },
            {
                "verse": "Per fora perque vias passim diffusa iuventus"
            },
            {
                "verse": "Ingreditur cessantque operum artificumque labores."
            },
            {
                "verse": "Ipse triumphales inter victa agmina pompas"
            },
            {
                "verse": "Laetus agens curruque rotis invectus aenis"
            },
            {
                "verse": "Quadriiugo procedis ovans plaususque frementes"
            },
            {
                "verse": "Excipis, ingenti cum te clamore salutat"
            },
            {
                "verse": "Miles et armisonis complentur vocibus aurae."
            },
            {
                "verse": "Iam videor rutilas auro spectare curules"
            },
            {
                "verse": "Et regale auro solium argentoque superbum"
            },
            {
                "verse": "In medio populis te dantem iura subactis."
            },
            {
                "verse": "Quanta quies animo (diris circundatus armis"
            },
            {
                "verse": "Pacem fronte geris), quam formidabile nomen"
            },
            {
                "verse": "Hostis eras tam dulcis ades praesentia cari"
            },
            {
                "verse": "Principis. In te omnes, in te mirantia figunt"
            },
            {
                "verse": "Lumina et oblitis immoti sensibus haerent."
            },
            {
                "verse": "Poenitet exacti per tanta pericula Martis."
            },
            {
                "verse": "Conclamant: \"Validis cui propugnacula muris"
            },
            {
                "verse": "Clausimus et duras aerato cardine portas,"
            },
            {
                "verse": "In quem tam multos bellum produximus annos?"
            },
            {
                "verse": "O utinam, vallo trepidam cum cingeret urbem,"
            },
            {
                "verse": "Nota ducis pietas placidi spectata fuisset,"
            },
            {
                "verse": "Maiestas vultus, ultro in sua castra ruentes"
            },
            {
                "verse": "Issemus tantis summissi colla tropaeis."
            },
            {
                "verse": "Haec ubi dicta, citos virtus auriga iugales"
            },
            {
                "verse": "Ducit lora ferens et laeto candida vultu."
            },
            {
                "verse": "Pone sequens fortuna deam comitatur ovantem;"
            },
            {
                "verse": "Una eodem fas atque pium vectantur in axe"
            },
            {
                "verse": "Atque honor et niveis volitans victoria pennis."
            },
            {
                "verse": "At chorus Aonidum cithara modulatus eburna"
            },
            {
                "verse": "Mille modos totum vertunt a fontibus imis"
            },
            {
                "verse": "In laudes Helicona tuas et flumina Dirces."
            },
            {
                "verse": "Ipse egomet vario laudum distractus honore"
            },
            {
                "verse": "Obruor et captae blanda dulcedine mentis"
            },
            {
                "verse": "Confusus stupeo nec sum, mihi crede, furori"
            },
            {
                "verse": "Laetitiaeque satis cunctos aequare poetas,"
            },
            {
                "verse": "Ardeo et Ausoniis superare Aeneida plectris."
            },
            {
                "verse": "Pars quota sed rerum, Matthia, est illa tuarum?"
            },
            {
                "verse": "Nam superant coeptis maiora audacibus, et quae"
            },
            {
                "verse": "Nunc facis et quae venturos moliris in annos."
            },
            {
                "verse": "Ac, veluti si quis studeat cohibere tumentem"
            },
            {
                "verse": "Eridanum aut, septemgeminus cum creverit Ister,"
            },
            {
                "verse": "Noctes atque dies incurvas aggere ripas"
            },
            {
                "verse": "Agricola incassum metuens felicibus arvis"
            },
            {
                "verse": "Munit et obducto circundat flumina vallo,"
            },
            {
                "verse": "Illi exundantes sinuoso gurgite late"
            },
            {
                "verse": "Obiectam superant molem campoque potiti"
            },
            {
                "verse": "Qualibet obiicibus bacchantur in aequore ruptis."
            },
            {
                "verse": "Non aliter, quicunque tuas describere laudes"
            },
            {
                "verse": "Dicendo cupit, ingenti stupet ille labore"
            },
            {
                "verse": "Irrita pertaesus tantarum exordia rerum."
            },
            {
                "verse": "Calcatasne loquar glacies pulsataque crebris"
            },
            {
                "verse": "Aequora quadrupedum pedibus vitreasque per undas"
            },
            {
                "verse": "Candida fluminibus tentoria fixa gelatis"
            },
            {
                "verse": "Aut perlustratas referam tot cursibus oras,"
            },
            {
                "verse": "Tot loca tam multis vulgo exornata tropaeis"
            },
            {
                "verse": "Ac vario late fusos discrimine Dacos"
            },
            {
                "verse": "Illyrios Mysosque securiferosque Polonos"
            },
            {
                "verse": "Et domitum fractis iam pridem cornibus Albim,"
            },
            {
                "verse": "An procul expulsos Nomadas serasque luentes"
            },
            {
                "verse": "Pastores rupto Siculos pro foedere poenas,"
            },
            {
                "verse": "Trinacriae Siculos quondam Scythiaeque colonos"
            },
            {
                "verse": "Fortia magnanimos praebentes colla Volacos,"
            },
            {
                "verse": "Qui referunt prisca Romanam ab origine gentem?"
            },
            {
                "verse": "Turcarum an servile iugum populisque paratum,"
            },
            {
                "verse": "Proh dolor, Hesperiis dominaeque minantia Romae"
            },
            {
                "verse": "Fracta tua tot tela manu gentisque nefandae"
            },
            {
                "verse": "Addam Dalmaticis tot strata cadavera campis?"
            },
            {
                "verse": "Magnanimus veluti Libycis regnator in arvis"
            },
            {
                "verse": "Cum dirum fremit ore leo, si forte lacessit"
            },
            {
                "verse": "Venator seu dura fames impellit in iras,"
            },
            {
                "verse": "Dant quercus, dant saxa locum, fugit aequore toto"
            },
            {
                "verse": "Segne pecus trepidaeque ferae spelaea requirunt;"
            },
            {
                "verse": "Aestuat ipse sui vindex ac caede cruentus"
            },
            {
                "verse": "Mactat apros, vario lacerat certamine tauros,"
            },
            {
                "verse": "Unguibus et volucres lyncas discerpit aduncis;"
            },
            {
                "verse": "Ora madent sanie et fulvos cruor irrigat armos."
            },
            {
                "verse": "Mira fides, cristis quotiens flagrantibus ardens"
            },
            {
                "verse": "Involitas celsaque micas cervice tremendus,"
            },
            {
                "verse": "Ut, cum terrifico Mavors horrentia cursu"
            },
            {
                "verse": "Bistoniis terit arva rotis, victricia tecum"
            },
            {
                "verse": "Fata trahis divumque omnes hominumque favores."
            },
            {
                "verse": "Ipse ferox oculis volucrem spirantibus ignem"
            },
            {
                "verse": "Instructos late cuneos sinuataque lustras"
            },
            {
                "verse": "Cornua disponens peditumque equitumque catervas,"
            },
            {
                "verse": "Tum te pulsa tremit magno cum murmure tellus"
            },
            {
                "verse": "Bellatorum avidum stimulantem pectus equorum."
            },
            {
                "verse": "Nec mora; terribiles cum primum ad sidera torvum"
            },
            {
                "verse": "Intonuere tubae, cum se clangore vicissim"
            },
            {
                "verse": "Increpitant, prior adversos ruis acer in hostes;"
            },
            {
                "verse": "Quaque invadis atrox et qua vi fervidus instas,"
            },
            {
                "verse": "Nil te terre valet, tanto conamine praeceps"
            },
            {
                "verse": "Funditus obtritas acies procul impetus aufert."
            },
            {
                "verse": "Thracius, haud aliter, Boreae cum spiritus atris"
            },
            {
                "verse": "Nubibus et pelago incubuit stridentibus alis,"
            },
            {
                "verse": "Fit strepitus; qua parte ruit, caelumque fretumque"
            },
            {
                "verse": "Proripiunt caeduntque minis; ille agminis instar"
            },
            {
                "verse": "Diripit horrifero volitantem flamine mundum"
            },
            {
                "verse": "Atque, ubi crudescit furiarum verbere caedes"
            },
            {
                "verse": "Et fera vipereo saevit Bellona flagello,"
            },
            {
                "verse": "Non secus aggeribus ruptis torrentia torquent"
            },
            {
                "verse": "Saxa simul, simul omne pecus silvasque natantes:"
            },
            {
                "verse": "Non impune tibi quisquam venit obvius ultro"
            },
            {
                "verse": "Irritatque acres animos iramque lacessit"
            },
            {
                "verse": "Namque minax vultu requiemque moramque perosus"
            },
            {
                "verse": "Sanguineum perrumpis iter per tela, per enses"
            },
            {
                "verse": "Sternis agros, quatis infensas terroribus urbes."
            },
            {
                "verse": "Quale viam rapidum mediis ubi rupit ab astris"
            },
            {
                "verse": "Fulmen et aerios disiecit turbine montes,"
            },
            {
                "verse": "Concussae reboant turres urbsque alta remugit"
            },
            {
                "verse": "Et precibus pavidae cumulant altaria matres."
            },
            {
                "verse": "I nunc et, saecli laudatrix fama prioris,"
            },
            {
                "verse": "Hesperiam mirare fidem atque ingentia regum"
            },
            {
                "verse": "Nomina Gallorum et raptos orientis honores."
            },
            {
                "verse": "Non Athilae fortuna prior, non Gothica laurus"
            },
            {
                "verse": "Germanumque decus nec victo maior Horonte,"
            },
            {
                "verse": "Matthia, Saladinus erat, nec Graecia reges"
            },
            {
                "verse": "Nec Babylon quos alta tulit quosque horrida laudat"
            },
            {
                "verse": "Africa, quos tepidi mirantur flumina Nili."
            },
            {
                "verse": "Quae regio laudum, Matthia, ignara tuarum?"
            },
            {
                "verse": "Qui locus est usquam? Tanais te sentit et Arctos,"
            },
            {
                "verse": "Te Gades Scotusque sonant, te caelifer Atlas"
            },
            {
                "verse": "Eousque tuo turbatur nomine Ganges."
            },
            {
                "verse": "Quin prostrata ducum concedant facta priorum,"
            },
            {
                "verse": "Imperio quemcunque suo Byzantia tellus"
            },
            {
                "verse": "Aut Romana dedit, fretus victricibus armis"
            },
            {
                "verse": "Transierit licet Euphratem et superaverit Indum."
            },
            {
                "verse": "Nec vero Aegides tantis sese extulit actis,"
            },
            {
                "verse": "Centauros ferro Lapithas et Cresia quamvis"
            },
            {
                "verse": "Mactarit monstra et Stygium concusserit orbem,"
            },
            {
                "verse": "Nec Libycam secuit qui Gorgona quique Chimaeram"
            },
            {
                "verse": "Ignivomo rapidas efflantem gutture flammas"
            },
            {
                "verse": "Nec qui Colchiacum nudavit vellere Phasim"
            },
            {
                "verse": "Ausus inassueta primum freta scindere puppe."
            },
            {
                "verse": "Praeferri iam nemo potest tibi iure, superbis"
            },
            {
                "verse": "Semideos armis aequas et solus in omnes"
            },
            {
                "verse": "Heroas iam stare potes, lux temporis huius"
            },
            {
                "verse": "Militiaeque parens et belli gloria, magnis"
            },
            {
                "verse": "Laudibus obscuras veterum miracula rerum."
            },
            {
                "verse": "Salve, Martis honos, Martis genus, optima bello"
            },
            {
                "verse": "Dextera, Romanis maioribus aemula virtus!"
            },
            {
                "verse": "O felix nimium soboles, felicia quae te"
            },
            {
                "verse": "Tempora, quae talem, tantum tulit inclyta tellus."
            },
            {
                "verse": "Non magis aut Phoebo Delos aut Creta tonante"
            },
            {
                "verse": "Aut gemino pugnax Lacedaemon gaudeat astro."
            },
            {
                "verse": "In freta prorumpens septena per ostia magno"
            },
            {
                "verse": "Gurgite dum fluctus Ister turbabit amaros,"
            },
            {
                "verse": "Dum patriis Latiae Musis memorabile linguae"
            },
            {
                "verse": "Vivet opus, nullo divi periturus in aevo"
            },
            {
                "verse": "Matthiae durabit honos nec nominis unquam"
            },
            {
                "verse": "Deficient monumenta sacri venturaque quondam"
            },
            {
                "verse": "Saecula palmiferos delebunt nulla triumphos,"
            },
            {
                "verse": "Scilicet Eois olim subnixa columnis"
            },
            {
                "verse": "Mausolea ruent altosque aequantia montes"
            },
            {
                "verse": "Marmora pyramidum scindet longaeva vetustas,"
            },
            {
                "verse": "At tua venturi vatum celebrata nepotes"
            },
            {
                "verse": "Carmine facta legent et sero traditus aevo"
            },
            {
                "verse": "Notus eris ducibus decus exemplarque futuris."
            },
            {
                "verse": "Christe pater tuque, aetheriae qui ianitor aulae es,"
            },
            {
                "verse": "Qui Vaticanum et Latialem respicis urbem,"
            },
            {
                "verse": "Si benefacta iuvant et nominis ullus aviti"
            },
            {
                "verse": "Restat honos, date felici pia numina cursu"
            },
            {
                "verse": "Longaevas in luce moras placidamque salutem"
            },
            {
                "verse": "Et rapta imperii referentem sceptra Latini"
            },
            {
                "verse": "Ne prohibete Italas orienti imponere leges."
            },
            {
                "verse": "Quanquam stelligeri totiens plaga candida caeli"
            },
            {
                "verse": "Te revocat, cupide iam pridem celsa morantur"
            },
            {
                "verse": "Astra novum Arctoo sidus factura trioni,"
            },
            {
                "verse": "Tu potius praesens hominum labentia cura"
            },
            {
                "verse": "Facta diu lentoque levis pete sidera gressu,"
            },
            {
                "verse": "Dum magnis maiora paras intexere rebus"
            },
            {
                "verse": "Affectasque viam merito sublimis Olympo."
            },
            {
                "verse": "Quippe, ubi tot terrere Italas successibus urbes"
            },
            {
                "verse": "Pergit tam multis elatus Turca triumphis,"
            },
            {
                "verse": "Classe natat tanta victor freta, maximus orbem"
            },
            {
                "verse": "Hesperium timor ingenti formidine pulsat,"
            },
            {
                "verse": "In te spes arrectae hominum curaeque repostae,"
            },
            {
                "verse": "Ut, cum caeruleis tempestas imbribus orta"
            },
            {
                "verse": "Collectas glomerat nubes ac turbine nigro"
            },
            {
                "verse": "Praeceps iam ruitura satis silvisque minatur,"
            },
            {
                "verse": "Si fax disiectos rutilis Titania nimbos"
            },
            {
                "verse": "Coepit equis afflare, neque irrita vota feruntur."
            }
        ]
    ]
}