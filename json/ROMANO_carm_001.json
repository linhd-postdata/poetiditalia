{
    "author": "Orazio Romano",
    "title": "carmina",
    "url": "http://www.poetiditalia.it/texts/ROMANO|carm|001",
    "text": [
        [
            {
                "verse": "Nulla tuis possunt praeferri tempora praesul,"
            },
            {
                "verse": "Redditur humanis gloria si meritis."
            },
            {
                "verse": "Quando magis licuit fructus sperare laborum"
            },
            {
                "verse": "Vel potuit virtus laudes habere magis?"
            },
            {
                "verse": "Sorte tua infecte cesserunt saecula vitae"
            },
            {
                "verse": "Ferrea, iam redeunt aurea sorte tua."
            },
            {
                "verse": "Instituit curo te patrem pia cura tonantis,"
            },
            {
                "verse": "Consultum voluit temporis esse malis."
            },
            {
                "verse": "Reddita tunc Roma est aevo felicior illo,"
            },
            {
                "verse": "Quo nimium superis visa superba fuit."
            },
            {
                "verse": "Exuit implicitae dudum vestigia fraudis"
            },
            {
                "verse": "Et sumpsit mores praesulis illa novi."
            },
            {
                "verse": "Non cupis ut libeat, sed quod fecisse licebit,"
            },
            {
                "verse": "Iudicium pateris omnibus esse tui."
            },
            {
                "verse": "Virtutem ante omnes posuit tua vita labores,"
            },
            {
                "verse": "Qua nihil in terris sanctius esse potest."
            },
            {
                "verse": "Luxuriae morbo nullum violata per aevum"
            },
            {
                "verse": "Casta iuventuti fortia frena dedit."
            },
            {
                "verse": "Virtuti indulges nec munere vinceris ullo,"
            },
            {
                "verse": "Quod solet in rara praesulis esse domo."
            },
            {
                "verse": "Gratia cuique tua est, dignis tua munera tantum,"
            },
            {
                "verse": "Supplicibus meritis nulla negare soles."
            },
            {
                "verse": "Ad votum quamvis totus tibi militet aether,"
            },
            {
                "verse": "Laudibus in primis gloria pacis erit."
            },
            {
                "verse": "Pax et amor deus est, nec nominis immemor huius"
            },
            {
                "verse": "Esse soles, pondus qui pater orbis habes."
            },
            {
                "verse": "Haec tantum humanos caelumque et sidera fulcit"
            },
            {
                "verse": "Et facit in patria vivere quemque sua,"
            },
            {
                "verse": "Haec tibi templa dabit cumulata vaporibus et quae"
            },
            {
                "verse": "Otia mortales commeminisse iuvet."
            },
            {
                "verse": "Vive tibi miles, praestant haec tempora pacem,"
            },
            {
                "verse": "Proelia ne timeas; vive colone tibi."
            },
            {
                "verse": "Civica belligeri mutentur in otia mores,"
            },
            {
                "verse": "Perpetuam pacem plausus ubique sonet."
            },
            {
                "verse": "Haud sinis armorum census haurire furores,"
            },
            {
                "verse": "Consulis humanis utiliore via"
            },
            {
                "verse": "Et modo desertos ruituraque templa penates,"
            },
            {
                "verse": "Res modo moliris moenia quanta novas."
            },
            {
                "verse": "Termarum tractus licet et radiata Colossi"
            },
            {
                "verse": "Culmina conspicuum fama loquatur opus,"
            },
            {
                "verse": "Pyramidum quamvis molem sua sustulit aetas"
            },
            {
                "verse": "Et sua Mauseolum vel Babylona ferat,"
            },
            {
                "verse": "Quanta tuis quae nunc surgunt ad sidera rebus,"
            },
            {
                "verse": "Nulla vetustati gloria tanta fuit."
            },
            {
                "verse": "Cernimus ingenti molita palatia sumptu,"
            },
            {
                "verse": "Hic ubi curarum pondere lapsus ades,"
            },
            {
                "verse": "Atque ubi curvatae fulget testudinis orbis,"
            },
            {
                "verse": "Sacra ferunt matri templa fuisse deum."
            },
            {
                "verse": "Candida marmoreae torquebant tecta columnae,"
            },
            {
                "verse": "Imbribus et longo quae maduere situ,"
            },
            {
                "verse": "Alta quati et ruere coepere cacumina, dextra"
            },
            {
                "verse": "Ni tua lapsurum restituisset opus."
            },
            {
                "verse": "Plumbea surgebant, nunc paene argentea: saeclo"
            },
            {
                "verse": "Sed mage conveniunt aurea tecta tuo."
            },
            {
                "verse": "Nunc spectare iuvat munitam turribus arcem,"
            },
            {
                "verse": "Ipsa licet nostras fulminet usque domos,"
            },
            {
                "verse": "Tibridis hinc ripa est, et circulus undique claudit,"
            },
            {
                "verse": "Durum opus hoc urbis anxia frena tenet."
            },
            {
                "verse": "Intrepidus transi pontem fluctusque ruentes"
            },
            {
                "verse": "Desuper et fractas cerne viator aquas."
            },
            {
                "verse": "Mollius huic dudum ponti, nunc Firmius extat"
            },
            {
                "verse": "Nomen: equo tutus seu pede carpe viam."
            },
            {
                "verse": "Ultima perpetuo domus est tua proxima templo,"
            },
            {
                "verse": "Quo nullum Latio clarius extat opus."
            },
            {
                "verse": "Conspicuos ubi nunc postes et marmora cerno,"
            },
            {
                "verse": "Sola erat in tanto paene ruina loco."
            },
            {
                "verse": "Sideream lustrasse suis fulgoribus aedem"
            },
            {
                "verse": "Diceris, aeternum servet ut illa decus,"
            },
            {
                "verse": "Vel quia divinum recipit domus ista parentem"
            },
            {
                "verse": "Vel quia caelesti semper amata deo est."
            },
            {
                "verse": "Atria nunc auges et cingere turribus aucta"
            },
            {
                "verse": "Niteris, ut fiat tutior illa domus."
            },
            {
                "verse": "Quae nunc Herculeis fulget virtutibus aula,"
            },
            {
                "verse": "Maxima pars olim deficientis erat."
            },
            {
                "verse": "Tu pater in medio, tecum pia cura superni"
            },
            {
                "verse": "Nexaque cum vera relligione fides."
            },
            {
                "verse": "Iura fovet pietas, et vertis in omnia mentem,"
            },
            {
                "verse": "Iustitiae princeps et pietatis ades."
            },
            {
                "verse": "Nulla hic luxuries damnosa et stulta ministris"
            },
            {
                "verse": "Otia, sed veri plena timore dei."
            },
            {
                "verse": "Deliciae studium sacrorum et cura pudoris;"
            },
            {
                "verse": "Ante deum vitam ponere quemque doces."
            },
            {
                "verse": "Nunc pia libertas et erit te praesule nobis,"
            },
            {
                "verse": "Cum verus patriae diceris esse pater."
            }
        ],
        [
            {
                "verse": "Porcaria"
            }
        ],
        [
            {
                "verse": "Insidias patriae qui struxit et arma parenti"
            },
            {
                "verse": "Ipse parens refer et sceleri si Roma nefando"
            },
            {
                "verse": "Annuerit: tenues nam si fragor impulit auras,"
            },
            {
                "verse": "Romuleos iterum formidat curia raptus."
            },
            {
                "verse": "Tu potes obscuris fulgorem et lumina coecis"
            },
            {
                "verse": "Incertisque fidem, levibus dare pondera rebus,"
            },
            {
                "verse": "Tu mea Musa pater virtus mihi numen et aura"
            },
            {
                "verse": "Ingeniique calor, nostro qui tempore solus"
            },
            {
                "verse": "Vatibus extinctas refoves in carmina vires."
            },
            {
                "verse": "Haec mihi vix primum series pervenit ad aures."
            },
            {
                "verse": "Vt laqueo affectos vitam finire maritum"
            },
            {
                "verse": "Germanum soror et natum mortemque nefandam"
            },
            {
                "verse": "Audiit atque omnis cecidit fiducia vitae,"
            },
            {
                "verse": "Inclusit lacrimas oculis et corpore toto"
            },
            {
                "verse": "Sternitur; exangues vix spiritus errat in artus."
            },
            {
                "verse": "Illa velut gelidum suprema in busta cadaver"
            },
            {
                "verse": "Membra tenet resupina solo pulvisque per ora"
            },
            {
                "verse": "Spargitur inque humeros fusi cecidere capilli."
            },
            {
                "verse": "Quam simulac trepidae videre per atria natae,"
            },
            {
                "verse": "Actutum accurrunt, alternae in brachia matrem"
            },
            {
                "verse": "Suscipiunt tenuemque animam per mutua quaerunt"
            },
            {
                "verse": "Oscula, ut extremae valeant succurrere luci."
            },
            {
                "verse": "Ut gelidis vires membris et anhelitus ori"
            },
            {
                "verse": "Redditus atque oculis lux intercisa refulsit,"
            },
            {
                "verse": "Aspexit coelum rupitque in verba dolorem:"
            },
            {
                "verse": "\"Heu nimium infelix genitrix et nupta sororque,"
            },
            {
                "verse": "Quam crudele tuens natum fratremque maritum"
            },
            {
                "verse": "Supplicio afflictos fatis cecidisse sinistris!"
            },
            {
                "verse": "Quos ego nunc gemitus, quae iam lamenta dolendo"
            },
            {
                "verse": "Ordiar? anne virum nato fratremne marito"
            },
            {
                "verse": "Anteferam lacrimis? Pietas simul aspicit omnes,"
            },
            {
                "verse": "Omnibus unus amor. Te te, qui causa malorum,"
            },
            {
                "verse": "Frater, et ingenti nos implicuisse ruinae!"
            },
            {
                "verse": "Heu nimium tibi fidus eras - quae dira libido"
            },
            {
                "verse": "Quisve animum deus in facinus mentemque resolvit"
            },
            {
                "verse": "Militiamque trucem et vetitos sperare triumphos?"
            },
            {
                "verse": "Quod decus aut quantum sceleris tibi gloria laudis"
            },
            {
                "verse": "Haec potuit conferre, licet fortuna labori"
            },
            {
                "verse": "Faverit et diro spirarint numina voto?"
            },
            {
                "verse": "Romanis decor unus eras, quibus obruta virtus"
            },
            {
                "verse": "Fulsit et externae per te fuit aemula laudi."
            },
            {
                "verse": "Nonne satis fama celebris nullique secunda"
            },
            {
                "verse": "Laudibus aucta tuis domus illustrata triumphis"
            },
            {
                "verse": "Portia, divinos tulerit licet ipsa Catones?"
            },
            {
                "verse": "Servitio qui te quamquam vetuere potiri,"
            },
            {
                "verse": "Non tamen humano scelerare in sanguine dextras"
            },
            {
                "verse": "Exemplo docuere suo nec mergere cives."
            },
            {
                "verse": "Nunc inhonora domus patriae illatura perenne"
            },
            {
                "verse": "Dedecus et tristes aeterna in saecula luctus."
            },
            {
                "verse": "Non solis radios in te spectare cadentis"
            },
            {
                "verse": "Fas erit aut lunam tenuem nec sideris aethram ...."
            },
            {
                "verse": "Umbrarum sedes et nigrae mortis imago."
            },
            {
                "verse": "Consilium insulsum, cum libertatis ad urbem"
            },
            {
                "verse": "Sic te traxit amor, lueres ut crimina tantum."
            },
            {
                "verse": "Ah quanto melius gelida tibi ferre sub arcto"
            },
            {
                "verse": "Exilium gravius vel honestae occumbere morti!"
            },
            {
                "verse": "Ad te nunc lacrimas coniunx miserande revolvo,"
            },
            {
                "verse": "Cui requiem et somnos atque his in finibus aevi"
            },
            {
                "verse": "Otia defessae licuit sperare senectae."
            },
            {
                "verse": "Unde animi in facinus tantum furor impius hausit?"
            },
            {
                "verse": "Iam manus imbellis senioque refrixerat ardor,"
            },
            {
                "verse": "Te noctu amplectens potui sentire quid esses."
            },
            {
                "verse": "An superum instinctu mundumque regentibus astris"
            },
            {
                "verse": "Credideras impune tibi tam saeva licere"
            },
            {
                "verse": "In scelera et patres iam conspirare verendos?"
            },
            {
                "verse": "Quis te autem sinat imperio sceptrisque potiri?"
            },
            {
                "verse": "Te penes orbis eat, nutu tibi militet aether"
            },
            {
                "verse": "Mitior, aequatus iam iam prope sidera regnes:"
            },
            {
                "verse": "Quid poteras optasse magis? Tibi larga facultas,"
            },
            {
                "verse": "Ampla domus meritis et nati et munera et aurum,"
            },
            {
                "verse": "Quanta valet cuiusque animus sperare modesti."
            },
            {
                "verse": "Imo ego te, quando fratri malesana timebam,"
            },
            {
                "verse": "Exposui fatis, ego te furibunda coegi"
            },
            {
                "verse": "Occuluisse nefas precibus lacrimisque reflexi"
            },
            {
                "verse": "Saepe minis, fratrem et facinus ne prodere velles."
            },
            {
                "verse": "Plus Eryphilea nocui temeraria fraude."
            },
            {
                "verse": "Imperiis inhians excellere cultibus illa"
            },
            {
                "verse": "Traxit Apollineum latitantem in lumina vatem."
            },
            {
                "verse": "Hoc efferre nefas casus ignara futuri"
            },
            {
                "verse": "Te vetui coniunx maioraque viribus ausa"
            },
            {
                "verse": "Speravi titulis omnes anteire Latinas."
            },
            {
                "verse": "Successus reor oblati, quos improbus urget,"
            },
            {
                "verse": "Paenituisse deos: nam si mala sidera culpae"
            },
            {
                "verse": "Inclinant animos, fuerat tolerabile factum."
            },
            {
                "verse": "O nate infelix, qua te sub nocte futurum"
            },
            {
                "verse": "Exitio patriae concepi, exhausta fuissem,"
            },
            {
                "verse": "Dum furiis uterum Veneris saturata replevi!"
            },
            {
                "verse": "Importuna thoro cum primum enixa iugali,"
            },
            {
                "verse": "Thesiphone ostetrix partus et alumna maligni"
            },
            {
                "verse": "Affuit: illa suo produxit pignora voto."
            },
            {
                "verse": "Tune etiam teneris tantum scelus ausus ab annis?"
            },
            {
                "verse": "Quem patri comitem misero dedit exitus idem,"
            },
            {
                "verse": "Non potui medium prima te elidere vita"
            },
            {
                "verse": "Visceribus ruptis vel abhortum effundere partum?"
            },
            {
                "verse": "Ah saltem poteras dignus pietate videri,"
            },
            {
                "verse": "Ni tentasset atrox Romanum iniuria patrem."
            },
            {
                "verse": "Imo ego non ausim tanti consortia leti"
            },
            {
                "verse": "Rumpere, vos potius comes expectata per umbras"
            },
            {
                "verse": "Insequar. O miserae tantos abolere dolores"
            },
            {
                "verse": "Da mihi morte pater simul et requiescere in urna!"
            },
            {
                "verse": "Quin vive ut merita es tenebrosa in tempora luctu,"
            },
            {
                "verse": "Sit tibi vita superi qualis Penteya mater,"
            },
            {
                "verse": "Cum caput avulsum, cum brachia trunca videret"
            },
            {
                "verse": "Sanguineque aspersos nati crudeliter artus,"
            },
            {
                "verse": "Aut ubi cum pelagus volitare ad littora corpus"
            },
            {
                "verse": "Prospiceret Polidori animamque hauriret in undis"
            },
            {
                "verse": "Orba parens flentem et lacrimantia solveret ora,"
            },
            {
                "verse": "In rabiem longis feriens latratibus auras.\""
            },
            {
                "verse": "Sic effata silet, vocem clausere dolores."
            },
            {
                "verse": "Tum meritis gravis et pietate insignis Aletes"
            },
            {
                "verse": "Condolet afflictae, quamquam domus omnis inundet"
            },
            {
                "verse": "Luctibus, amissis tandem pia verba resolvit:"
            },
            {
                "verse": "\"Aeternum primis etenim mortalibus ex quo"
            },
            {
                "verse": "Fulsit humus, nulli est hominum fortuna secunda."
            },
            {
                "verse": "Divitias livor, virtutem offendit egestas,"
            },
            {
                "verse": "Ardua successus raro complectitur ausa,"
            },
            {
                "verse": "Nil solidum est orbi: bellis insignior ille,"
            },
            {
                "verse": "Iustitiae sed laude minor. Per singula quemque"
            },
            {
                "verse": "Nobilitat virtus; felix qui protinus omnes"
            },
            {
                "verse": "Composuit mores in relligionis amore."
            },
            {
                "verse": "Tu tantum humanos casus et fata recense"
            },
            {
                "verse": "Fortunaeque vices fllacis: ad aethera dudum"
            },
            {
                "verse": "Te tulit una dies et te simul una reduxit."
            },
            {
                "verse": "Desine germani lacrimis incendere manes,"
            },
            {
                "verse": "Ille dedit mites poenas non aspera passus"
            },
            {
                "verse": "Supplicia: at pondus tantum deforme pependit,"
            },
            {
                "verse": "Cum licuit totum membris divellere corpus"
            },
            {
                "verse": "Et raptare solo et canibus dare viscera saevis"
            },
            {
                "verse": "Aeternumque viri nomen damnare per orbem."
            },
            {
                "verse": "Nonne satis totiens fuerat violasse quietem"
            },
            {
                "verse": "Urbis et insano populum miscere tumultu?"
            },
            {
                "verse": "Exulis hi mores, haec est pia causa modesti"
            },
            {
                "verse": "In patriam reditus, ut acerbo funere mergat"
            },
            {
                "verse": "Pontificem et patres urbemque a stirpe revellat"
            },
            {
                "verse": "Totque animas leto afficiat, dare cuncta ruinae"
            },
            {
                "verse": "Incestare sacrum facibus pia templa laboret"
            },
            {
                "verse": "In praedamque domos, conspergere caedibus aras"
            },
            {
                "verse": "Et ferro et flammis coelum rescindere tandem?"
            },
            {
                "verse": "Vos igitur monitus tenerum, quos nulla per aevum"
            },
            {
                "verse": "Cura movet, misera confecti in sorte parentis"
            },
            {
                "verse": "Discite, ut aeternum sint haec monimenta futuris:"
            },
            {
                "verse": "Felices illi, quorum laudata per artes"
            },
            {
                "verse": "Vita rudis: simul et fragiles contemnere fasces"
            },
            {
                "verse": "Imperium et pompam et sceptra exitialia possunt.\""
            },
            {
                "verse": "Dixerat, et diri geminantur ad aethera planctus."
            },
            {
                "verse": "At manes illi pariter per inania tracti"
            },
            {
                "verse": "Desiliunt - raptis quid enim velocius umbris? -"
            },
            {
                "verse": "Per loca perque vias steterunt Acheruntis ad undas."
            },
            {
                "verse": "Verrebat tenues animas per flumina Charon,"
            },
            {
                "verse": "Cum procul hos Stygia fatur speculatus ab unda:"
            },
            {
                "verse": "\"Dic age, qui te agitent miles Romane furores,"
            },
            {
                "verse": "Quae scelera et casus superique in luminis usu"
            },
            {
                "verse": "Edideris delicta? Nitent tibi purpura et aurum"
            },
            {
                "verse": "Militiaeque decus, sed livida colla rudenti"
            },
            {
                "verse": "Nexus et elisum iugulum declinat in armos."
            },
            {
                "verse": "Indignatus eques: Quamvis haec littora serves,"
            },
            {
                "verse": "Dire Charon, culpas hominum vel crimina certe"
            },
            {
                "verse": "Non tibi nosse datur sontes nec volvere poenis."
            },
            {
                "verse": "Remigio tantum et velis impelle carinam,"
            },
            {
                "verse": "Transvectare animas. Sursum cur tollere cessas"
            },
            {
                "verse": "Romanos?\" Ille ad ripam convertere puppim"
            },
            {
                "verse": "Nititur atque omnes secum tulit improbus umbras."
            },
            {
                "verse": "Ultimus extremae latitans post terga carinae"
            },
            {
                "verse": "Stat gener affixus lateri per inania pendens,"
            },
            {
                "verse": "Nunc pedibus luctans, manibus nunc transtra fatigat,"
            },
            {
                "verse": "Nunc capit ore ratem, donec manus utraque laxa est."
            },
            {
                "verse": "Decidit infelix, sonitum dedit ictus in undis;"
            },
            {
                "verse": "Stridenti virides vocem clausere liquores."
            },
            {
                "verse": "Ille diu quatiens per rupta fluenta lacertos"
            },
            {
                "verse": "In caput inque humeros versim resupinus abundis"
            },
            {
                "verse": "Praecipitatur aquis variosque rotatur in orbes."
            },
            {
                "verse": "Vorticibus raptus fluviique in tartara mersus"
            },
            {
                "verse": "Nunc sursum, nunc infra agitur, nunc brachia versans"
            },
            {
                "verse": "Volvitur illisus scopulis nunc restat et undis,"
            },
            {
                "verse": "Illum inter cumulos flammarum et sulphuris auras"
            },
            {
                "verse": "Caeruleis stringunt circum fera pectora nodis,"
            },
            {
                "verse": "Orbibus implicitis glomerantur in ora cerastae,"
            },
            {
                "verse": "Non sic ramiferae circum sua robora vites"
            },
            {
                "verse": "Aut hederae inserpunt nodosae brachia quercus."
            },
            {
                "verse": "Sic iacet aeternum rapidis ludibria ventis."
            },
            {
                "verse": "Natus ad haec trepidus convertit lumina solus,"
            },
            {
                "verse": "Pectora nunc quassans, nunc crudus in ora superbit"
            },
            {
                "verse": "Unguibus, in superos voces nunc asperat ira,"
            },
            {
                "verse": "Liventes oculos tandem manus impia vulsit."
            },
            {
                "verse": "Proiecit lucem in fluvium, mox dira profatur:"
            },
            {
                "verse": "\"Dii quibus iratis egi mala tempora vitae,"
            },
            {
                "verse": "Tartarei manes et tu Lucina parenti"
            },
            {
                "verse": "Quae miseros partus intempestiva dedisti,"
            },
            {
                "verse": "Eumenides omnisque chorus lataeque tenebrae"
            },
            {
                "verse": "Infernorum operum, caeci miserescite nati!"
            },
            {
                "verse": "O furor, o rabies, rapti mala fata parentis!"
            },
            {
                "verse": "Vos saltem obtestor, simili me affligite casu,"
            },
            {
                "verse": "Crudeles divi! misero per singula letum"
            },
            {
                "verse": "Impendunt mihi fata malum: vel Cerberus ossa"
            },
            {
                "verse": "Conterat et diri lanient mea membra colubri."
            },
            {
                "verse": "Heu dolor, ante annos inhonesta morte peregi"
            },
            {
                "verse": "Lucis iter: iugulo patri comes ipse pependi."
            },
            {
                "verse": "Cur vetor infelix nigras comes ire per umbras?"
            },
            {
                "verse": "Intercepit enim gressus per flumina casus.\""
            },
            {
                "verse": "Sic ferus obscuras diris ululatibus auras"
            },
            {
                "verse": "Perculit, invisa donec descendit ab unda."
            },
            {
                "verse": "Illum flere vetat miles turbatus et ipse"
            },
            {
                "verse": "Ingerit in superos. Novit mala fata diuque"
            },
            {
                "verse": "Haeret et his gravius poenis meruisse fatetur."
            },
            {
                "verse": "Expositi ad ripam tendunt per opaca. Nepotem"
            },
            {
                "verse": "Fallit iter caecum: imprudens per devia callis"
            },
            {
                "verse": "Incidit, horrendum latrans ubi Cerberus umbras."
            },
            {
                "verse": "Devorat. Hic iuvenem quassis per colla colubris"
            },
            {
                "verse": "In nodo arreptum pedibus simul implicat uncis."
            },
            {
                "verse": "Stat superincumbens, laceros rimatur in artus"
            },
            {
                "verse": "Viscera et haerentes circum praecordia fibras,"
            },
            {
                "verse": "Luxurians nunc huc, nunc ora retorquet et illuc,"
            },
            {
                "verse": "Nunc capita attollit, temo nunc latrat hiatu,"
            },
            {
                "verse": "Nunc furit, alternis laniat nunc morsibus artus."
            },
            {
                "verse": "Immixtus sanie fauces interfluit ater"
            },
            {
                "verse": "Sanguis et argutis crepitant sub dentibus ossa."
            },
            {
                "verse": "Ille nefas sensit longeque remotior ipsum"
            },
            {
                "verse": "Declinavit iter; solus per tartara praeceps"
            },
            {
                "verse": "It lacrimans rapti repetens nunc fata parentis,"
            },
            {
                "verse": "Nunc generi: cursu tantum festinat anhelo,"
            },
            {
                "verse": "Donec ad inferni pervenit iudicis urnam."
            },
            {
                "verse": "Obvius huic primo pallens in limine morbus"
            },
            {
                "verse": "Et scelus et rabies facinus furor impetus amens"
            },
            {
                "verse": "Seditio et raptus, lacrimans cum funere luctus"
            },
            {
                "verse": "Iraeque insidiaeque et regni saeva libido,"
            },
            {
                "verse": "Dira fames, curae insomnes atque aegra senectus,"
            },
            {
                "verse": "Tempestas, metus et mortis truculenta voluntas."
            },
            {
                "verse": "Tum prior huic Mynos: \"Tibi cur violentus in ore"
            },
            {
                "verse": "Stat furor et fractae rumpunt fera murmura voces?"
            },
            {
                "verse": "Fare tuos casus scelerataque tempora vitae!\""
            },
            {
                "verse": "Nil furor hic umbris nec verba minantia prosunt."
            },
            {
                "verse": "Ille ad humum torvus deflectens lumina fatur:"
            },
            {
                "verse": "\"Arbiter umbrarum Mynos, male cuncta ministrat"
            },
            {
                "verse": "Impetus et finis tantum laudatur in actis."
            },
            {
                "verse": "Insidias totiens patriae patribusque parantem"
            },
            {
                "verse": "Turbantemque animos populorum urbisque quietem"
            },
            {
                "verse": "Me pater exilio sanctus proscripsit honesto;"
            },
            {
                "verse": "Munus et aera, dedit civem miseratus egenum."
            },
            {
                "verse": "Hac dignus pietate fui, dum pectus Erynis"
            },
            {
                "verse": "Inflammavit atrox regnique cupidine tinxit."
            },
            {
                "verse": "Tunc ego mentis inops furiali concitus ira"
            },
            {
                "verse": "Multa parans animo leges et foedera rupi"
            },
            {
                "verse": "Exilii et furtim Latiam sum vectus ad urbem,"
            },
            {
                "verse": "Infensus patriae dominoque parentibus et diis,"
            },
            {
                "verse": "Delitui ad genetum, traxi in mea vota nepotem,"
            },
            {
                "verse": "Quos mea causa simul iugulis affecit utrosque."
            },
            {
                "verse": "Mox alios furto implicitos vel sanguine mecum"
            },
            {
                "verse": "Ad mea tecta voco iuvenes, quibus omnis edendi"
            },
            {
                "verse": "Gloria et aeterno vitam consumere ludo,"
            },
            {
                "verse": "Pollicitis duxi variis, sermone furentes"
            },
            {
                "verse": "Inflammavi animos, non dissociabile cuique"
            },
            {
                "verse": "In facinus votum statui: Quonam usque feremus"
            },
            {
                "verse": "Exitiale iugum? Clero servire coactis"
            },
            {
                "verse": "Continuo vitam in tenebris et tempora luctu"
            },
            {
                "verse": "Deplorare licet: postrema per omnia ducti"
            },
            {
                "verse": "Vivimus imperio, quorum producere pompas"
            },
            {
                "verse": "Est amor et spoliis culti ditantur et auro"
            },
            {
                "verse": "Viribus obnixis et nostro sanguine partis."
            },
            {
                "verse": "En haec barbaries! quando haec mutabitur aetas?"
            },
            {
                "verse": "Nonne viri sumus? O quondam Romana propago"
            },
            {
                "verse": "Felix prole sua, quae libertatis amore"
            },
            {
                "verse": "Insignes animas pulchrae per vulnera morti"
            },
            {
                "verse": "Exposuit vitam statuens pro laude pacisci."
            },
            {
                "verse": "Quid totiens referam Brutos Deciosque, Catones"
            },
            {
                "verse": "Et Furium et Drusos, insignes laude Metellos,"
            },
            {
                "verse": "Vos Fabii, vos Coclites? Ego solus in urbe"
            },
            {
                "verse": "Caesar et aspiciam dictator ab arce Quirites."
            },
            {
                "verse": "Ipse ego iam dudum auratis vincire catenis"
            },
            {
                "verse": "Aut ante ora deum sacrum mactare parentem"
            },
            {
                "verse": "Constitui atque omnes in praedam vertere cives,"
            },
            {
                "verse": "Extirpare genus, totas rescindere gentes."
            },
            {
                "verse": "Tunc ego vos meminisse volo, victoria quando"
            },
            {
                "verse": "Annuerit, quantis opibus cumulabimur omnes."
            },
            {
                "verse": "Non opus ardenti bello, depellitur aura"
            },
            {
                "verse": "Gens ignava; manus durus quibus asperat ensis,"
            },
            {
                "verse": "Hos pecudes nobis, ipsis nos esse leones"
            },
            {
                "verse": "Credite: lanigeras tondebit quisque bidentes."
            },
            {
                "verse": "Pugnaces animae nobis et pectora molli"
            },
            {
                "verse": "Non violanda manu; nihil hic mortalibus ausum"
            },
            {
                "verse": "Consiliis, sperate, dabunt pia numina regnum."
            },
            {
                "verse": "Lectus ego augurio, tantis datus auctor ab astris."
            },
            {
                "verse": "Si iuvat interdum nostrum meminisse malorum,"
            },
            {
                "verse": "Cur dum fata parant felicia tempora nobis,"
            },
            {
                "verse": "Non iuvet et libeat tanto nos munere fungi?"
            },
            {
                "verse": "Fulsit amica dies, squalore et sanguine turpes"
            },
            {
                "verse": "Iam satis externae luimus periuria gentis."
            },
            {
                "verse": "Magnanimos fortuna viros illustrat et auget."
            },
            {
                "verse": "Et nos fama canet populos vulgata per omnes"
            },
            {
                "verse": "Esse viros, iterum nostris sub legibus orbem"
            },
            {
                "verse": "Impelli et veteres iam reddere posse triumphos."
            },
            {
                "verse": "Hannibal hic fiet, hic Hector, hic inclitus armis"
            },
            {
                "verse": "Martius, hic Pyrrus; largos habitare penates"
            },
            {
                "verse": "Tu poteris, tibi longus honos, tibi finit egestas,"
            },
            {
                "verse": "Divitiis polles, quantas tulit ante Lucullus."
            },
            {
                "verse": "Huic ego iam scio quid - qualis latura ministrat"
            },
            {
                "verse": "Mater inornatis iam plurima dona puellis,"
            },
            {
                "verse": "Pellexi iuvenes, quos in mea vota reduxi."
            },
            {
                "verse": "Nil valet heu virtus pugnantibus ardua fatis."
            },
            {
                "verse": "Sensit adesse dolos pater: omnis et ardor et ausus"
            },
            {
                "verse": "Cessit enim, cinxere meos longa agmina ferro"
            },
            {
                "verse": "Culta lares, postquam nostris cecidere furores."
            },
            {
                "verse": "Delitui - mallem medios rupisse per hostes"
            },
            {
                "verse": "Cominus et pulchram properasse in vulnera mortem."
            },
            {
                "verse": "Speravi latebris; sceleri conferta virorum"
            },
            {
                "verse": "Robora dissiliunt, agitat spes ultima vitae"
            },
            {
                "verse": "Praecipitatque viros. Clipeata per agmina quidam"
            },
            {
                "verse": "Nunc dextra, nunc ille humero, nunc percutit hasta,"
            },
            {
                "verse": "Nunc cubito ad terram multos prosternit et ensem"
            },
            {
                "verse": "Sibilat atque aciem ferri venientibus offert"
            },
            {
                "verse": "Hostibus: hic magni nomen meruisset Achilli."
            },
            {
                "verse": "Tutata est fortuna virum: fugitivus et haerens....,"
            },
            {
                "verse": "Quando ego nil fidum aspexi fractusque ruina"
            },
            {
                "verse": "In latebris clausus iacui sub tecta sororis."
            },
            {
                "verse": "Tunc me confectum somno curisque satelles"
            },
            {
                "verse": "Captivum oppressit; nigra sub nocte revinctum"
            },
            {
                "verse": "Aeriam ad Tibrim miserum detrusit in arcem"
            },
            {
                "verse": "Et iugulo pendens solvi pro crimine poenas."
            },
            {
                "verse": "Nunc me sublimem volitant per inania venti"
            },
            {
                "verse": "Et soror ad superos lacrimans mihi funus acerbat.\""
            },
            {
                "verse": "Occupat hunc etiam velox Cathilina loquentem,"
            },
            {
                "verse": "Qui procul astabat mediis annixus in hasta"
            },
            {
                "verse": "Coetibus; hunc laetus sese superare fatetur"
            },
            {
                "verse": "Cominus ora ferens equitique illudere gaudet:"
            },
            {
                "verse": "\"Qua dignum te laude feram? Da tangere dextram,"
            },
            {
                "verse": "Qui patriam et sanctos ausus violare penates."
            },
            {
                "verse": "Tu quoque fortis adhuc sero licet ordine famam"
            },
            {
                "verse": "Illustrem meruisse potes: mihi denique quondam"
            },
            {
                "verse": "Effulsit dubio similis fortuna sub ictu."
            },
            {
                "verse": "At Caesar totis fortuna est viribus usus"
            },
            {
                "verse": "Successuque meos ausus meliore sequutus."
            },
            {
                "verse": "Magniloquax miles, merito genus omne furorum"
            },
            {
                "verse": "In te ferre licet, quando furiatus in orbe,"
            },
            {
                "verse": "Cum patriam offendis, medium te dissipet axis."
            },
            {
                "verse": "Iam magis ausus eras - maior tibi gloria: maius"
            },
            {
                "verse": "Supplicium expectes: omnes cumulentur in unum"
            },
            {
                "verse": "Eumenides. Liceat nobis requiescere, quando"
            },
            {
                "verse": "Concomitata tibi scelerum tormenta fatiges."
            },
            {
                "verse": "Interea Tytion laniare in viscera vultur"
            },
            {
                "verse": "Et raptare novem cesset per iugera corpus."
            },
            {
                "verse": "Tantalus ad votum fugientes hauriat undas,"
            },
            {
                "verse": "Sysiphon atra silex, Ixiona nulla fatigent"
            },
            {
                "verse": "Supplicia et sontes Lapithas sua poena relaxet."
            },
            {
                "verse": "Cum totiens superis et vana et ficta loquutus,"
            },
            {
                "verse": "Falsa minutatim saevis lanianda colubris"
            },
            {
                "verse": "Lingua dabit poenas, ausus violare parentem"
            },
            {
                "verse": "Diripiere solo lorisque trahentibus artus"
            },
            {
                "verse": "In diversa citae raptent tua membra quadrigae,"
            },
            {
                "verse": "Incestare sacrum longo execraberis aevo,"
            },
            {
                "verse": "Pulvereus rapidis iactaberis undique ventis.\""
            },
            {
                "verse": "Tum Cato pectus adhuc perfusus sanguine fatur:"
            },
            {
                "verse": "\"Iure verende Mynos, si qua est tibi cura Catonum,"
            },
            {
                "verse": "Hoc intende: virum quo non iactantior alter"
            },
            {
                "verse": "Ad superos vixit voveo, qui Portia finxit"
            },
            {
                "verse": "Nomina de porcis titulique ascripsit honorem"
            },
            {
                "verse": "Gentibus obscuris. Vnde hic sceleratior extat:"
            },
            {
                "verse": "Num puduit claram prolem virtutibus olim,"
            },
            {
                "verse": "Unde tot illustres fulsere ad sidera cives,"
            },
            {
                "verse": "Offendisse hominem et rigidos lusisse Catones?"
            },
            {
                "verse": "Quid poteras vesane? Pium violare parentem"
            },
            {
                "verse": "Ausus es atque ipsum mactare in limine templi,"
            },
            {
                "verse": "Praesule quo nostrae libertas gratior urbi"
            },
            {
                "verse": "Non fuit aut maior viguit pietatis imago."
            },
            {
                "verse": "Talia dum ferret, latum quo cinctus ad ensem"
            },
            {
                "verse": "Imposuit dextram miseri iugulumque sinistra"
            },
            {
                "verse": "Angit et infrendens: Minima ni plebe fuisses"
            },
            {
                "verse": "Inferior, pudeat scelerare in sanguine ferrum"
            },
            {
                "verse": "Et vili et tetro iam degenerare Catonem."
            },
            {
                "verse": "Tu tamen adde Mynos: ausus temeraria quando,"
            },
            {
                "verse": "Irruat hic mersus tenebrosa in tartara praeceps!"
            },
            {
                "verse": "Annuit his iudex, poenas mox fata sequuntur.\""
            },
            {
                "verse": "Interea vox est diversa per agmina sursum"
            },
            {
                "verse": "Coniuratorum laqueo data corpora morti"
            },
            {
                "verse": "In poenas scelerum simul et pendere sub auras."
            },
            {
                "verse": "Undique fervet iter, speculisque per avia longe"
            },
            {
                "verse": "Intenti nequeunt oculos satiare tuendo"
            },
            {
                "verse": "Attonitique monent patres attendere natos"
            },
            {
                "verse": "Et conferre volunt casusque exposcere tantos."
            },
            {
                "verse": "Hic ait: \"Audaces animos et pectus et iram"
            },
            {
                "verse": "In patriam et sacrum miles tulit iste parentem:"
            },
            {
                "verse": "Invidit fortuna ausis ingentibus.\" Alter:"
            },
            {
                "verse": "\"Nota mihi ante alios huius facundia linguae"
            },
            {
                "verse": "Et vitia et virtus.\" Melior cui pectore mens est"
            },
            {
                "verse": "Iudiciumque - equitis novit per singula mores:"
            },
            {
                "verse": "\"Nulli consilium minus aut prudentia fulsit."
            },
            {
                "verse": "Rara hominis virtus; tantum super ardua pendens"
            },
            {
                "verse": "Ducebat nullo fluitantia pondere verba:"
            },
            {
                "verse": "En patriae vindex nostroque in tempore rursus"
            },
            {
                "verse": "Brutus adest, alii caelo cecidere Catones!"
            },
            {
                "verse": "Sed cum tela manus poscunt, dum vulnera tractant"
            },
            {
                "verse": "In facinusque ardent animi, dum tempus agi rem,"
            },
            {
                "verse": "Delituisse iuvat tenebris, ut nocte satelles"
            },
            {
                "verse": "Captivum trahat et sceleris luat inde furorem."
            },
            {
                "verse": "Excitat interdum vires timor: omnia virtus"
            },
            {
                "verse": "Audet et a nullo confunditur ardua casu.\""
            },
            {
                "verse": "Felix Roma! novus Caesar delapsus ab astris,"
            },
            {
                "verse": "Qui mare, qui terras populosque et regna sub uno"
            },
            {
                "verse": "Conferat imperio et fama conterritet orbem,"
            },
            {
                "verse": "Unde viros rerum dominos sua gloria coelo"
            },
            {
                "verse": "Aequabit meritis et tollet ad aethera virtus."
            },
            {
                "verse": "Quam male sanus erat caecaque cupidine captus!"
            },
            {
                "verse": "Quod non mille manus belli, tot fulmina et arma,"
            },
            {
                "verse": "Tot populorum acies, tot longa in saecula reges"
            },
            {
                "verse": "Totque duces clari bello nec terror ab oris"
            },
            {
                "verse": "Hannibal Alpinis potuere in moenia Romae,"
            },
            {
                "verse": "Hic sibi iam suasit. Quanto tulit omnia fastu!"
            },
            {
                "verse": "Hunc auri scelerata sitis nimiusque rapinae"
            },
            {
                "verse": "Incestabat amor. Statuit natura beatos"
            },
            {
                "verse": "Esse viros, si qua contenti sorte manerent."
            },
            {
                "verse": "Sed vitio impliciti rabieque libidinis annos"
            },
            {
                "verse": "Ante ipsos teneras foetus truncamus in herbas"
            },
            {
                "verse": "Virtutum, ut flores nequeant producere fructus."
            },
            {
                "verse": "Si memorem annales primaque ab origine Romam"
            },
            {
                "verse": "Ordiar, hanc primum fraterno sanguine tinxit"
            },
            {
                "verse": "Romulus et rapuit violato foedere nuptas."
            },
            {
                "verse": "Viximus ex rapto nec diis nec legibus ullis."
            },
            {
                "verse": "Quod libuit tantum fuerat Romana potestas"
            },
            {
                "verse": "Regibus: hi solo ductabant singula voto."
            },
            {
                "verse": "Filia non miseri carpentum in corpore patris"
            },
            {
                "verse": "Erubuit largoque rotas agitare cruore,"
            },
            {
                "verse": "Deturpare lares, opibus regnoque potiri"
            },
            {
                "verse": "Per scelus. Heu fatum pervenit adusque minores."
            },
            {
                "verse": "En tibi prisca fides! Tenuit mox Roma secundum"
            },
            {
                "verse": "Consulis imperium, quod stupro et sanguine partum est."
            },
            {
                "verse": "Qui primum saevas pro libertate secures"
            },
            {
                "verse": "Instituit, natum leto nova bella moventem"
            },
            {
                "verse": "Implicuit Brutus. Patriae fuit una voluptas"
            },
            {
                "verse": "Fortunam stabilire et debellare tirannos."
            },
            {
                "verse": "Floruit illa tamen multis virtutibus aetas."
            },
            {
                "verse": "Nosse modum iuris libertatemque tueri"
            },
            {
                "verse": "Bellorum studiis potuit tunc Martia Roma."
            },
            {
                "verse": "Digna fuit totum quae viribus occupet orbem."
            },
            {
                "verse": "Non cives auri rabies nec dira libido"
            },
            {
                "verse": "Imperii traxit, sed famam extendere caelo"
            },
            {
                "verse": "Laudibus ac meritis et duros ferre labores."
            },
            {
                "verse": "Tunc rudis imposito vivebat consul aratro;"
            },
            {
                "verse": "Fabricius parvo contentus munera regum"
            },
            {
                "verse": "Despexit, potius voluit dominantibus auro"
            },
            {
                "verse": "Iussa dare et forti bellum decernere ferro."
            },
            {
                "verse": "Hinc Fabii ingentes Catulique et fulmina Martis"
            },
            {
                "verse": "Scipiadae, quorum virtutibus Itala tellus"
            },
            {
                "verse": "Claruit et rerum princeps Mavortia Roma"
            },
            {
                "verse": "Orbe triumphato sacrum caput intulit astris."
            },
            {
                "verse": "Verum vana viris pietas cultusque deorum"
            },
            {
                "verse": "Illusit, tulit externos ad sacra penates"
            },
            {
                "verse": "Aut dedit ipsa deos; numen sibi quisque dicabat"
            },
            {
                "verse": "Fingebatque Iovem Venerem Martemque Minervam."
            },
            {
                "verse": "Festivare dapes et odori pocula Bachi"
            },
            {
                "verse": "Vertere, nocturnas tyrsis agitare choreas,"
            },
            {
                "verse": "Debachari homines, sanctum violare pudorem"
            },
            {
                "verse": "Relligionis erat, donec pia cura superni"
            },
            {
                "verse": "Sanguine restituit deperdita saecula nati."
            },
            {
                "verse": "Consulis exactae postquam cessere secures,"
            },
            {
                "verse": "Publica res urbis mox est effecta sub uno"
            },
            {
                "verse": "Imperio: hic omnes complectitur una potestas;"
            },
            {
                "verse": "Quis referat, quantis Latium, quibus arserit armis"
            },
            {
                "verse": "Ausonia, utque omnis bello flagraverit orbis,"
            },
            {
                "verse": "Vulneraque et strages Romani sanguinis actas!"
            },
            {
                "verse": "Exitium quod Roma tulit! Communia Caesar"
            },
            {
                "verse": "Iura ferox in se leges et pacta resolvit,"
            },
            {
                "verse": "Solus in arbitrium totum sibi contulit orbem."
            },
            {
                "verse": "Mox alii atque alii, donec volventibus annis"
            },
            {
                "verse": "Res Romana ruit, maculas deduxit aniles"
            },
            {
                "verse": "In senium vergens tristique ac curva senecta"
            },
            {
                "verse": "Decidit et tenues paulatim effluxit in umbras."
            },
            {
                "verse": "Nil adeo insigne est, quod non exacta vetustas"
            },
            {
                "verse": "Laeserit et longi labes madefecerit aevi."
            },
            {
                "verse": "Tum deserta pio tandem data Roma parenti;"
            },
            {
                "verse": "Redditur imperium ecclesiae, quod praeda reliquit."
            },
            {
                "verse": "Hic pia libertas maculis servilibus aevum"
            },
            {
                "verse": "Abluit, et caelo placuit Romana propago."
            },
            {
                "verse": "Inde fides et relligio sanctumque piumque,"
            },
            {
                "verse": "Incestare nefas ignique adolere penates"
            },
            {
                "verse": "Et simulare deos et inania numina credi."
            },
            {
                "verse": "Roma diu postquam vario sub praesule vixit,"
            },
            {
                "verse": "Diversis agitata fuit per saecula fatis."
            },
            {
                "verse": "Plurima nunc pollens, nunc sorte involvitur ima,"
            },
            {
                "verse": "Nunc tremit et stabili pedibus nunc robore firma est,"
            },
            {
                "verse": "Ut solet atra dies commota per aequora iactam"
            },
            {
                "verse": "Disturbare ratem, ventis nunc obruta sursum"
            },
            {
                "verse": "Nunc redit, interdum scopulis illiditur et nunc"
            },
            {
                "verse": "Fluctibus aequatis stabilis persistit in undis."
            },
            {
                "verse": "Pontificum in terris quocunque in tempore fulsit"
            },
            {
                "verse": "Legibus ante alios status et pietate per omnes"
            },
            {
                "verse": "Iuris honor valuit, sed nos meliore parente"
            },
            {
                "verse": "Pontifices inter fruimur, miseratus ab alto"
            },
            {
                "verse": "Quem pater aethereus contraria fata rependens"
            },
            {
                "verse": "Ductus amore dedit, legum quo principe virtus,"
            },
            {
                "verse": "Quo tranquilla quies fulget, quo paxque piumque"
            },
            {
                "verse": "Iustitiaeque decus, qualem non pertulit aetas"
            },
            {
                "verse": "Nostra nec antiquis potuit conferre vetustas."
            },
            {
                "verse": "Nunc pudor et pietas, fructus sperare laborum"
            },
            {
                "verse": "Nunc licet, et grati redeunt virtutibus anni."
            },
            {
                "verse": "Nunc et relligio (ni nos malus inquinet error)"
            },
            {
                "verse": "Ad superos ostendit iter per levia sursum."
            },
            {
                "verse": "Heu nimis immensum vitiis patefecimus aequor!"
            },
            {
                "verse": "Quando magis viguit, nobis clementia maior."
            },
            {
                "verse": "Nuper enim indoluit cives damnare rebelles,"
            },
            {
                "verse": "Non odium sed causa fuit: licuisset in omnem"
            },
            {
                "verse": "Progeniem saevire, in pignora non tamen iram"
            },
            {
                "verse": "Protulit. Enixus maculas abolere pudendas"
            },
            {
                "verse": "Alloquio mitis genitor non plurima questus"
            },
            {
                "verse": "Solatur populum. Solium ne hoc civibus, inquit,"
            },
            {
                "verse": "Deficiet nec nostra suis clementia rebus."
            },
            {
                "verse": "Vidimus infractos cunctorum animumque fidemque"
            },
            {
                "verse": "In nos, virtutem merito laudamus in omnes"
            },
            {
                "verse": "Et patriae et gentis nunquam meminisse pigebit."
            },
            {
                "verse": "In vestris omnem gremiis audentius urbem"
            },
            {
                "verse": "Vel bello vel pace damus. Simul oscula cuique"
            },
            {
                "verse": "Delibat gaudens patulisque amplectitur ulnis."
            },
            {
                "verse": "Heu nos ingrati, felicia tempora quando"
            },
            {
                "verse": "Pensabunt lacrimae: laeti reminiscimur aevi,"
            },
            {
                "verse": "Cum redit infelix, fluctus contemnit et iras"
            },
            {
                "verse": "Aequoris, optata potitur cum puppis harena."
            },
            {
                "verse": "Cernimus Italiam regisque ducisque sub arma"
            },
            {
                "verse": "Implicitam furiis bellorum et sortis acerbae."
            },
            {
                "verse": "Nos vero immunes belli circumque ruinis"
            },
            {
                "verse": "Inclusi nulla tamen obsidione tenemur."
            },
            {
                "verse": "Felicem tanto vitam sub principe tuti"
            },
            {
                "verse": "Ducimus et nulli rerum violata facultas,"
            },
            {
                "verse": "Finibus aut agris pellit vis nulla colonos,"
            },
            {
                "verse": "Non laribus miles veteres detrudit avitis."
            },
            {
                "verse": "Quot pietate viros patria vel bonore carentes"
            },
            {
                "verse": "Sustinet, a propriis laribus quos depulit ira"
            },
            {
                "verse": "Principis, exhaustos opibus miseratus egenos!"
            },
            {
                "verse": "Praemiaque impendit meritis et praemia dignis,"
            },
            {
                "verse": "Quanta vel ingratus vel qui tacet invidus extat."
            },
            {
                "verse": "Hei nimium invisi superis: felicibus annis"
            },
            {
                "verse": "Vivere nescimus miseros nec ferre superbi"
            },
            {
                "verse": "Possumus humano necdum mansuescere cultu."
            },
            {
                "verse": "Quid totiens strepitus et inania nomina rerum"
            },
            {
                "verse": "Fingimus elati? Facimus fundamine nullo"
            },
            {
                "verse": "Culmina. Quid totiens totiens totiensque vocamus"
            },
            {
                "verse": "Libertas? Quid concilium, quid publica res est?"
            },
            {
                "verse": "Et quid Roma valet nobis ubi curia cessat?"
            },
            {
                "verse": "Illa mihi visa est digno sub principe vera"
            },
            {
                "verse": "Libertas. Felix nos cura tuebitur omnes,"
            },
            {
                "verse": "Plebis in arbitrium dabitur cum summa potestas?"
            },
            {
                "verse": "Fallitur heu nimium sancto sub praesule quisquis"
            },
            {
                "verse": "Imperium et mores longe indignatus abhorret."
            },
            {
                "verse": "Ingrati quantos superis debemus honores,"
            },
            {
                "verse": "Cum dederint nulli dominum pietate secundum,"
            },
            {
                "verse": "Cui nec prisca parem meritis nec nostra tulerunt"
            },
            {
                "verse": "Saecula nec similem poterunt praestare futura!"
            },
            {
                "verse": "Hic hic rector adest, qui maiestate verendus"
            },
            {
                "verse": "Sanctior insurgit tantoque in culmine rerum"
            },
            {
                "verse": "Iustior et toto longe sublimior orbe"
            },
            {
                "verse": "Mitior ex alta mortalia despicit aula,"
            },
            {
                "verse": "Sic ego, plura loqui nox circumfusa vetat nos."
            }
        ],
        [
            {
                "verse": "Liquerat interea candens Aurora cubile"
            },
            {
                "verse": "Coniugis et radiis orbem lustrarat Apollo;"
            },
            {
                "verse": "Quisque suas artes variis operumque labores"
            },
            {
                "verse": "Prosequitur studiis. Turbant nova funera mentes"
            },
            {
                "verse": "Implicitum sceleri: secreta per avia furto"
            },
            {
                "verse": "Tendere quisque fugam tremula nec tutus ab aura"
            },
            {
                "verse": "Nititur atque equitem longe execratur et odit"
            },
            {
                "verse": "Emissumque atra rursus tellure Tipheum,"
            },
            {
                "verse": "Qui superos ruere et caelum rescindere certet,"
            },
            {
                "verse": "Quisque refert. Gemit ille suos liquisse penates,"
            },
            {
                "verse": "Hic patriam et longa confectum aetate parentem,"
            },
            {
                "verse": "Plorantesque alius gremio consortis alumnos."
            },
            {
                "verse": "Illum vexat amor, facinus formidat et ardet"
            },
            {
                "verse": "Coniugis amplexus: Quis te nova nupta fovebit,"
            },
            {
                "verse": "Frigida cum lacrimis oculos tumefacta iacebis?"
            },
            {
                "verse": "Quin etiam sceleris trepidant meminisse nefandi"
            },
            {
                "verse": "Damnatique ausus miseri si posse liceret"
            },
            {
                "verse": "Paenituisse volunt lacrimas vocesque profusi"
            },
            {
                "verse": "Talibus errantes feriunt conquestibus auras:"
            },
            {
                "verse": "Quis deus in fraudem, quae nos insania traxit"
            },
            {
                "verse": "Attentare nefas? Sanctum lacerare parentem"
            },
            {
                "verse": "Et violare sacrum populosque in pace repostos"
            },
            {
                "verse": "Vertere in arma simul civesque agitare tumultu"
            },
            {
                "verse": "Non puduit miseros. Quid enim crudelius usquam"
            },
            {
                "verse": "Prospexit tellus monstrumque infame per orbem?"
            },
            {
                "verse": "Ora virum vivos nos et post fata loquentur."
            },
            {
                "verse": "Nec minus attonita (quamquam timor absit) in urbe"
            },
            {
                "verse": "Flebilis auditur questus: gemit illa maritum"
            },
            {
                "verse": "Germanumque soror, profugum dolet altera natum,"
            },
            {
                "verse": "Quisque suam maeret sortem, dolor undique laxat"
            },
            {
                "verse": "Fletibus ora piis. Triplici tum funere maesta"
            },
            {
                "verse": "Magna parens equitis (tantum dolor ultimus angit)"
            },
            {
                "verse": "Canitiem evellens terraeque illisa furentis"
            },
            {
                "verse": "More ruit laceroque super procumbit amictu,"
            },
            {
                "verse": "Lumina nunc palmis, nunc unguibus ora lacessit,"
            },
            {
                "verse": "Nunc resupina solo, nunc prona exasperat iras"
            },
            {
                "verse": "Crudelis divos crudelia sidera clamans."
            },
            {
                "verse": "Dira manus ambas nudosque elisa lacertos"
            },
            {
                "verse": "Concutit atque animam paulum miseranda resumens"
            },
            {
                "verse": "Iam conata loqui. Miserae dolor anxius ora"
            },
            {
                "verse": "Occupat, exangues arescunt luctibus artus."
            },
            {
                "verse": "Quis poterat lacrimis non indulgere, cadentem"
            },
            {
                "verse": "Exanimem quando convexo in limine matrem"
            },
            {
                "verse": "Singultu medias intercidente querelas"
            },
            {
                "verse": "Viderat, ut nati fleret scelus orba senectus"
            },
            {
                "verse": "Funeraque et tales absolveret ore dolores:"
            },
            {
                "verse": "\"Obvius hosne mihi lusus, haec gaudia matri"
            },
            {
                "verse": "Nate refers tandem? Fessae post longa senectae"
            },
            {
                "verse": "Exilia haecne quies? Quotiens noctesque diesque"
            },
            {
                "verse": "Errores deflens, ne quis tibi casus obesset,"
            },
            {
                "verse": "Vota dedi superis, cumulatos thuris odores"
            },
            {
                "verse": "Saepe tuli ante aras exoratura tonantem."
            },
            {
                "verse": "En caeli pietas! Sic te videt anxia mater!"
            },
            {
                "verse": "Qui nunc fulgor eras populis, spectacula pendes."
            },
            {
                "verse": "Heu quotiens patriae luctus et bella parenti"
            },
            {
                "verse": "Nate minabaris populumque involvere praeda!"
            },
            {
                "verse": "Nunc ego praeda feror! Miseraene haec munera matri"
            },
            {
                "verse": "Haec mihi dona refers, et regna et praemia sunt haec,"
            },
            {
                "verse": "Quae mihi pollicitus, cum blandus ad oscula dudum"
            },
            {
                "verse": "Fovisti algentes lacrimis gaudentibus artus?"
            },
            {
                "verse": "Speravi requiem, veterisque iniuria facti"
            },
            {
                "verse": "Iam poterat desisse: dedit nova causa malorum"
            },
            {
                "verse": "Supplicia afflictae longe graviora senectae."
            },
            {
                "verse": "Heu dolor, heu lacrimas - extremo in funere nullus"
            },
            {
                "verse": "Inferiasne ausit tenui producere pompa?"
            },
            {
                "verse": "Sicne ille exilio quondam miserabilis ad me"
            },
            {
                "verse": "Expectatus ades? sic me complexibus ambis"
            },
            {
                "verse": "Languentemque tenes? quor fata infausta sequuntur"
            },
            {
                "verse": "Exortem culpae et tristem sine crimine vitam?"
            },
            {
                "verse": "Hei mihi secretis scelus occuluisse latebris"
            },
            {
                "verse": "Cura fuit miserae: sic ire ad sidera rebar"
            },
            {
                "verse": "Sorte tua partis olim decoranda triumphis."
            },
            {
                "verse": "Heu heu nate decus dudum et nova gloria matri,"
            },
            {
                "verse": "Nunc dolor et lacrimae populoque urbique tuisque"
            },
            {
                "verse": "Dedecus aeternum! Quae non memoraverit aetas"
            },
            {
                "verse": "Tam crudele nefas, simul et damnaverit orbis!"
            },
            {
                "verse": "Frondebit tellus, dum sidera fulciet Athlas;"
            },
            {
                "verse": "Dumque auras ferient volucres et squamea pontum,"
            },
            {
                "verse": "Tantorum scelerum Romam meminisse pudebit."
            },
            {
                "verse": "Dicebam infelix: Per te mi nate meamque"
            },
            {
                "verse": "Canitiem obtestor, nostros orbare penates"
            },
            {
                "verse": "Ne properes, animis iam frena calentibus adde."
            },
            {
                "verse": "Si te verus amor, pietas si vera teneret,"
            },
            {
                "verse": "Non patriam insidiis divum nec fraude parentem"
            },
            {
                "verse": "Captares. Patres abolere in pace repostos"
            },
            {
                "verse": "Quid nisi triste malum? Nimis o fera gloria regno"
            },
            {
                "verse": "Ventosumque decus tumidum te insistere suasit."
            },
            {
                "verse": "Quam melius teneris animam vagitibus olim"
            },
            {
                "verse": "Inclusisse tibi, sceleris dum nescia tanti"
            },
            {
                "verse": "Mens fuit atque aetas poterat minuisse dolores"
            },
            {
                "verse": "Nondum luce graves et pubescentibus annis!"
            },
            {
                "verse": "Iam iam parta quies populis et funere vera"
            },
            {
                "verse": "Libertas sancita tuo est; scelus omne recessit"
            },
            {
                "verse": "Et furor. Huic tantum miserae fortuna superbit."
            },
            {
                "verse": "Quid moror? amisi natum! Num tempus acerbis"
            },
            {
                "verse": "Iam poterit tantos lacrimis lenire dolores"
            },
            {
                "verse": "Plus mihi morte graves? Totosque in luctibus annos"
            },
            {
                "verse": "Exiget infelix annis glomerata senectus."
            },
            {
                "verse": "O dii si vestrum est misereri et parcere victis"
            },
            {
                "verse": "Aut si qua est pietas usquam mortalibus, auras"
            },
            {
                "verse": "Aetheris invisas tenuemque includite lucem,"
            },
            {
                "verse": "Figite qui valuit tantos peperisse furores"
            },
            {
                "verse": "Infelicem uterum iustisque exurite flammis,"
            },
            {
                "verse": "Dum dolor exuperat vires et lumina vitae"
            },
            {
                "verse": "Obruere affectat nigrae spes anxia mortis.\""
            },
            {
                "verse": "Desinit in lacrimas, iterum furiata seniles"
            },
            {
                "verse": "Sanguine perfusos vultus laniabat acutis"
            },
            {
                "verse": "Unguibus et terrae frontem concussa recumbit."
            },
            {
                "verse": "Nec minus horrendo diversa in parte tumultu"
            },
            {
                "verse": "Miscentur manes; rapiunt genus <omne> furorum"
            },
            {
                "verse": "Eumenides rapiuntque virum feriuntque ruuntque,"
            },
            {
                "verse": "Viscera collacerant et aduncis unguibus acres"
            },
            {
                "verse": "Vulnificos raptim exercent per membra labores."
            },
            {
                "verse": "Unde duces bello clari, qui proxima servant"
            },
            {
                "verse": "Arva piis, dubio simul obstupuere tumultu."
            },
            {
                "verse": "Quisque ad tela ruens quae tum dabat impetus arma"
            },
            {
                "verse": "Corripiunt, tamquam vivos fera bella fatigent,"
            },
            {
                "verse": "Iamque acies strepitus incendia et arma ruinas"
            },
            {
                "verse": "Ante oculos volitare putant. Stupet inscia rerum"
            },
            {
                "verse": "Turba ducum, ante alios qui primus in agmine praestat"
            },
            {
                "verse": "Scipio, cui tantos dedit Africa victa triumphos."
            },
            {
                "verse": "Assurgens cubito intrepidus circumtulit hastam,"
            },
            {
                "verse": "Cui tum nixus erat: \"Nondum vetus excidit ira"
            },
            {
                "verse": "Atque iterum insultat nostrae ferus Hannibal urbi"
            },
            {
                "verse": "Excidium referens populis Latioque ruinam"
            },
            {
                "verse": "Aut Pauli ante acies insignem quaeritat umbram."
            },
            {
                "verse": "Ibo animis contra: nunquam mihi gloria maior,"
            },
            {
                "verse": "Vincere quam Poenos urbem patriamque tueri.\""
            },
            {
                "verse": "Prosiliens raptim gressus per opaca nocentum"
            },
            {
                "verse": "Tartara tendit iter, passim circumspicit umbras"
            },
            {
                "verse": "Pallentes Erebi Stygiae noctisque tenebras."
            },
            {
                "verse": "Dirarum furias tantum crudescere sentit"
            },
            {
                "verse": "Unius in poenas stimulisque agitare colubras"
            },
            {
                "verse": "Horrescitque tuens: \"Patriaene hac sorte rebelles"
            },
            {
                "verse": "Plectuntur miseri dominisve infanda parantes?"
            },
            {
                "verse": "Heu tibi dire deis miles! me me indice saltem"
            },
            {
                "verse": "Debueras superum et patriae non temnere curas.\""
            },
            {
                "verse": "Tum magis insultant furiae, magis urget anhelas"
            },
            {
                "verse": "Ira deas. Diro flectebat ab omine vultum"
            },
            {
                "verse": "Scipio, nam patriae pietatis imagine raptus"
            },
            {
                "verse": "Tot scelerum poenas longe indignatus abhorret."
            },
            {
                "verse": "Tartareis postquam sacrum caput extulit umbris,"
            },
            {
                "verse": "Luminis et caeli fruitur melioribus auris;"
            },
            {
                "verse": "Ad tumulum rursus mortales induit artus."
            },
            {
                "verse": "Hic simul ossa nova glomerari in carne videres,"
            },
            {
                "verse": "Atque ipsum liquida spirare in voce cadaver"
            },
            {
                "verse": "Pallentesque animam sensim vegetare per artus"
            },
            {
                "verse": "Coeperat et prisca fieri gravitate verendus."
            },
            {
                "verse": "Ille sepulcrali respersus pulvere pectus"
            },
            {
                "verse": "Discutit, inde humeros pallentiaque ora genasque"
            },
            {
                "verse": "Detergit manibus, nigranti aspergine tinctos"
            },
            {
                "verse": "Ventilat inde pedes, meliore afflatus in aura"
            },
            {
                "verse": "Se videt agnoscitque homines Latiumque locosque"
            },
            {
                "verse": "Tarpeiasque procul quondam Capitolia rupes,"
            },
            {
                "verse": "Hinc Tuscum Tibrim et Carmentis moenia vatis"
            },
            {
                "verse": "Fatidicae, quae non cecinit nova casmata Romae."
            },
            {
                "verse": "Vix pedibus superinsistens pavidusque tremiscit"
            },
            {
                "verse": "Virgulti in morem, donec vestigia pressit"
            },
            {
                "verse": "Fortius et robur gracilis natura recepit."
            },
            {
                "verse": "Ocior igne Iovis rapidisque citatior austris"
            },
            {
                "verse": "Emicuit macies pallorque recessit ab ore."
            },
            {
                "verse": "Carpit iter validus, tandem super astitit urbi."
            },
            {
                "verse": "Miratur campos raro sterilescere cultu,"
            },
            {
                "verse": "Miratur niveas pecudes errare per agros"
            },
            {
                "verse": "Porcorumque greges patulosque in cornua tauros"
            },
            {
                "verse": "Et genus omne simul pecorum, genus omne ferarum."
            },
            {
                "verse": "Disiectas hinc inde domos veterumque labores"
            },
            {
                "verse": "Undique collapsos, turrita palatia quondam,"
            },
            {
                "verse": "Nunc aequata solo, celsi radiata Colossi"
            },
            {
                "verse": "Culmina et ingentes quas ipse instruxerat aedis"
            },
            {
                "verse": "Defecisse videt, simul et traxisse ruinas"
            },
            {
                "verse": "Templa deum, fractas hinc inde astare columnas."
            },
            {
                "verse": "Iam spirare animas, vivas iam reddere voces"
            },
            {
                "verse": "Marmoris hinc formas, passim nisi fracta iacerent"
            },
            {
                "verse": "Membra, videt veterumque animatas paene figuras,"
            },
            {
                "verse": "Ante triumphales titulos virtutis honores,"
            },
            {
                "verse": "Frusta minutatim torrenda in calce parata"
            },
            {
                "verse": "Ingemit et longe vectos aliunde labores."
            },
            {
                "verse": "Progressus tandem media proficiscitur urbe"
            },
            {
                "verse": "Collustrans hinc inde oculis; variare figuras"
            },
            {
                "verse": "Atque habitus hominum cernit paulumque moratus"
            },
            {
                "verse": "Haec secum: \"Quaenam gens haec tenus inguine vestes"
            },
            {
                "verse": "Quae gerit et pedibus nimium gradiuntur acutis"
            },
            {
                "verse": "Villosoque comas umbrantur et ora galero?"
            },
            {
                "verse": "Horum ego iam memini quondam attrivisse furores,"
            },
            {
                "verse": "Barbaricos quando domui. Num forte sinistra"
            },
            {
                "verse": "Victores nostris opibus potiuntur et urbe?"
            },
            {
                "verse": "Effera gens nimium in luxum te Roma subegit,"
            },
            {
                "verse": "Quam totiens tantis protexit ab hostibus ingens"
            },
            {
                "verse": "Scipiadum virtus, acies ubi Martius ardor"
            },
            {
                "verse": "Fulminis in morem totis exciverit oris."
            },
            {
                "verse": "En hinc quis strepitus? cursim adventare togatos"
            },
            {
                "verse": "Prospicio verbisque loqui nutuque latinis."
            },
            {
                "verse": "Hi num Romulei proceres? haec Martia nostrae"
            },
            {
                "verse": "Militia est urbis? sanctusne hic forte senatus?"
            },
            {
                "verse": "Frondentes hederae et postes ubi laurus obumbrat,"
            },
            {
                "verse": "Hos video nimias agitare in iurgia vires."
            },
            {
                "verse": "Iam satis hoc: rediit virtus, nostraeque peracta est"
            },
            {
                "verse": "Spes longinqua viae. Poteram requiescere saltem"
            },
            {
                "verse": "Tutus apud manes, animum quando irritus hausi"
            },
            {
                "verse": "Exuperare Erebum rursusque ad fata reverti.\""
            },
            {
                "verse": "Indignatur adhuc externa a sede profectos"
            },
            {
                "verse": "Aspexisse viros urbis connubia fungi,"
            },
            {
                "verse": "Quae totiens reges iam dedignata maritos."
            },
            {
                "verse": "Conscius hic solita veterum virtute minores"
            },
            {
                "verse": "Degenerasse dolet viresque in sordibus omnes"
            },
            {
                "verse": "Effluxas Latii et tantum superesse ruinas."
            },
            {
                "verse": "Laxus humi residens auras captabat aperto"
            },
            {
                "verse": "Pectore et afflicto flabat suspiria corde,"
            },
            {
                "verse": "Nec lacrimas tenuere oculi salsaeque per artus"
            },
            {
                "verse": "More nivis guttae fluxere ardore liquatae."
            },
            {
                "verse": "Tantus ubique dolor membrorum robora laxat,"
            },
            {
                "verse": "Suspiransque graves erumpit ab ore querelas:"
            },
            {
                "verse": "\"O patria, o tellus divum, domus alta Quirini"
            },
            {
                "verse": "Imperiosa viris, mundi regina subacti"
            },
            {
                "verse": "Terrarum genitrix omnis simul aetheris altrix,"
            },
            {
                "verse": "Quae genuisse deos potuisti et lumine caelum"
            },
            {
                "verse": "Illustrare tuo superisque extendere laudes,"
            },
            {
                "verse": "Iam deserta iaces: cecidit vigor ille Quiritum,"
            },
            {
                "verse": "Virtutum princeps. Nil heu nisi nomen et umbra"
            },
            {
                "verse": "Restat et antiquae tantum levis urbis imago."
            },
            {
                "verse": "Hei ubi siderei proceres, en indita virtus"
            },
            {
                "verse": "Illa virum! Cecidit divini seminis ardor,"
            },
            {
                "verse": "Magnanimum heroum iam degeneravit origo,"
            },
            {
                "verse": "Aetheris antiqui clementior aura recessit."
            },
            {
                "verse": "Haec urbis facies, qualis cum frigore primo"
            },
            {
                "verse": "Arcadiae saltus, ubi Iupiter horret ab astris,"
            },
            {
                "verse": "Laxat hiems frondes boreasque excerpit honorem"
            },
            {
                "verse": "Arboribus, si quando gelu pulsantur et imbri."
            },
            {
                "verse": "Vastities horret, foliis nemora alta caducis"
            },
            {
                "verse": "Strata iacent, feriunt ramorum excelsa procellae,"
            },
            {
                "verse": "Undique procumbunt ruptis radicibus orni."
            },
            {
                "verse": "Si rapidus flammas volvat Vulcanus ad auras,"
            },
            {
                "verse": "Tunc nemus omne flagrat, dilecta cubilia nimphae"
            },
            {
                "verse": "Diffugiunt celeres nullaque in fronde virescit"
            },
            {
                "verse": "Lucus, et exusti restant sine cortice trunci."
            },
            {
                "verse": "Heu nimium praeceps, nimium furiosa vetustas"
            },
            {
                "verse": "Acceleras nimiumque ruis matura sub aevo,"
            },
            {
                "verse": "Insignes rerum vires et singula vertis"
            },
            {
                "verse": "Ardua paulatim mundumque exosa resolvis!"
            },
            {
                "verse": "Iam iam carpit iter surgit qua parte superbum"
            },
            {
                "verse": "Ilium et admirans pontem fluctusque ruentes"
            },
            {
                "verse": "Turritamque arcem summumque ad sidera culmen:"
            },
            {
                "verse": "Conspicuis - inquit - tantum haec aequanda vetustis"
            },
            {
                "verse": "Moenia. Si Priamus tanto iam robore Troiam"
            },
            {
                "verse": "Munisset, nullis violassent viribus olim"
            },
            {
                "verse": "Vertissentque solo fumantia Pergama Grai.\""
            },
            {
                "verse": "Tum festinat iter multos celerare gerones"
            },
            {
                "verse": "Prospicit et manibus ingentia volvere saxa"
            },
            {
                "verse": "Semiferis similes satiris; pars agminis illuc"
            },
            {
                "verse": "Convectat silices alta de rupe recisas,"
            },
            {
                "verse": "Pars terit advectas, operi pars miscet arenas;"
            },
            {
                "verse": "Beltramum ante alios, qui calcibus ilia nudis"
            },
            {
                "verse": "Tundit equi frustra, manibus quem nixus et armo"
            },
            {
                "verse": "Vix tractim impellit, nutuque et voce lacessit"
            },
            {
                "verse": "Saxiferum vulgus segnesque in calce clientes."
            },
            {
                "verse": "\"Ferte citi ferte! - exclamat - properate labores"
            },
            {
                "verse": "Turris et ambitus murorum, haec moenia quando"
            },
            {
                "verse": "Cingere constituit summus pater omnia tractu"
            },
            {
                "verse": "Urbis opus longo! Tantos Beltrame paratus"
            },
            {
                "verse": "Aggredere intrepidus: durus labor ardua vincit,"
            },
            {
                "verse": "Omne quidem facile est animis audentibus altum."
            },
            {
                "verse": "Tum mage fervet opus: totos cyclopas ab Ethna"
            },
            {
                "verse": "Prospiceres ruere; magnum cum robore caelum"
            },
            {
                "verse": "Debellare parant ac montibus insuper altis"
            },
            {
                "verse": "Coniiciunt montes et in aethera surgit Olimpus.\""
            },
            {
                "verse": "Ingressus templum teretes hinc inde columnas"
            },
            {
                "verse": "Miratur tractusque loci et testudinis altae"
            },
            {
                "verse": "Fundamenta iaci, paulatim assurgere muros"
            },
            {
                "verse": "Gaudet et hanc longe molem superare vetustas."
            },
            {
                "verse": "Pyramidum sileat celebris fastigia Memphis"
            },
            {
                "verse": "Mauseolique labor, cedat Babylonia moles"
            },
            {
                "verse": "Et quae marmoreis late suffulta columnis"
            },
            {
                "verse": "Tot simul ingentes Asiae struxere labores"
            },
            {
                "verse": "Templa solo Triviae penitus fundata palustri."
            },
            {
                "verse": "Dirigit inde pedes, ubi nunc domus alta monarcae"
            },
            {
                "verse": "Tollitur antiquis non concessura triumphis."
            },
            {
                "verse": "In foribus timor in superos sanctumque pudorque"
            },
            {
                "verse": "Iustitia et pietas, opere associata frequenti"
            },
            {
                "verse": "Pone fides sequitur, nullo violabilis aere"
            },
            {
                "verse": "Gratia stat simplex, quam raro in praesulis aedes"
            },
            {
                "verse": "Isse reor: multos solet id iugulare potentes."
            },
            {
                "verse": "Felix qui nullo nimium speraverit auro!"
            },
            {
                "verse": "Aulai in medio summoque in culmine regnat"
            },
            {
                "verse": "Maiestas gravis imperio vultuque verendo"
            },
            {
                "verse": "Iudicium sequitur fecundo in pectore verum"
            },
            {
                "verse": "Consilium gestans viridique adoperta colore"
            },
            {
                "verse": "Spes et amor, grati longe immortalibus ambo."
            },
            {
                "verse": "Haec propter totum virtus quae temperat orbem,"
            },
            {
                "verse": "Candida religio sacrata in sede coruscans"
            },
            {
                "verse": "Ad superos ostendit iter, monstratque colendo"
            },
            {
                "verse": "Simplicitas hominum qua vi superevolet astris."
            },
            {
                "verse": "Gloria post longos et fama aeterna labores"
            },
            {
                "verse": "Insequitur biiugoque super concordia curru"
            },
            {
                "verse": "Eminet et rerum seriem regit Athica Pallas."
            },
            {
                "verse": "Plurima per muros hinc inde effulget imago."
            },
            {
                "verse": "Haec post longa quies residens secura sub alta"
            },
            {
                "verse": "Otia pace terit meritisque rependit honores."
            },
            {
                "verse": "Hinc studia ingenuis antiquae laudis et artes"
            },
            {
                "verse": "Athica demonstrat quae sit natura quibusve"
            },
            {
                "verse": "Cursibus errantes stellas represserit Athlas,"
            },
            {
                "verse": "Qua trepidet tellus, qua vi maria alta tumescant,"
            },
            {
                "verse": "Unde animae inspirent homines volucresque ferasque,"
            },
            {
                "verse": "Quae regio in terris Cereri sit quaeque Lyaeo"
            },
            {
                "verse": "Gratior aut saltus maiora armenta coronent."
            },
            {
                "verse": "Post aulas vergens penetrali in sede receptus"
            },
            {
                "verse": "Lustrat Aretinum crocea sub veste Iohannem,"
            },
            {
                "verse": "Qui tum forte legens leni sub voce labores"
            },
            {
                "verse": "Scipiadum magnis animos pensabat ab actis"
            },
            {
                "verse": "Romanosque duces meritis super aethera vectos."
            },
            {
                "verse": "Ille autem ad nomen tacitas erexerat aures"
            },
            {
                "verse": "Scipiadum; dum se se armis confringere Poenos"
            },
            {
                "verse": "Audit et hostiles iam debellare catervas,"
            },
            {
                "verse": "In medium tales prorumpit ad aethera voces:"
            },
            {
                "verse": "\"Ille ego qui totiens almis victricibus olim"
            },
            {
                "verse": "Spem patriae ante annos mediis in caedibus ardens"
            },
            {
                "verse": "Paene auxi extinctam, cum saevus inhorruit armis"
            },
            {
                "verse": "Hannibal et nostris undarent stragibus amnes."
            },
            {
                "verse": "Inter tot furias bellorum primus ad oras"
            },
            {
                "verse": "Produxi hostiles ausus contemnere vires"
            },
            {
                "verse": "Fortunae. Fuit ingenti pro numine virtus"
            },
            {
                "verse": "Et patrum studiis animus mihi maior et ensis."
            },
            {
                "verse": "Edomui Lybiae populos, tot regna tot urbes"
            },
            {
                "verse": "Sub iuga Romanae posui dicionis et orbem"
            },
            {
                "verse": "Occiduum statui. Cura est mihi credita fratris"
            },
            {
                "verse": "Imperiumque urbis, strueret cum bella Philippus"
            },
            {
                "verse": "Antiochique furor. Totiens domuisse rebelles"
            },
            {
                "verse": "Glorior atque Asiae fratri peperisse triumphos."
            },
            {
                "verse": "Unde tot invidiae: studium sine laude virorum est"
            },
            {
                "verse": "Polluere illustres et rerum carpere famam."
            },
            {
                "verse": "Quin etiam cinerum ne quid sibi Roma meorum"
            },
            {
                "verse": "Iactaret manesque meos tenuisse sepultos,"
            },
            {
                "verse": "Sponte tuli exilium. Meritis haec gratia, postquam"
            },
            {
                "verse": "Restitui decus omne meis ac paene ruentem"
            },
            {
                "verse": "Italiam tantis tutatus ab hostibus armis."
            },
            {
                "verse": "Laudibus his cesset quaecunque est gloria gentis"
            },
            {
                "verse": "Externae Graiumque simul, licet aemula virtus"
            },
            {
                "verse": "Herculis ingentes olim simulaverit actus."
            },
            {
                "verse": "Mille licet dederit Iuno implacata labores"
            },
            {
                "verse": "Atque humeris caelum tulerit spoliumque leonis"
            },
            {
                "verse": "Lerneamque datis facibus tremefecerit idram"
            },
            {
                "verse": "Ileumque Pholumque Erimantiadumque furorem"
            },
            {
                "verse": "Stimphalidasque arcu, vel si cumulentur in unum"
            },
            {
                "verse": "Idra et Scilla et aper triplicis Gerionis et umbrae."
            },
            {
                "verse": "Antheo vires tellus infundat et ater"
            },
            {
                "verse": "Cerberus horrendis feriat latratibus auras:"
            },
            {
                "verse": "Omnia vix nostros poterunt aequare labores."
            },
            {
                "verse": "Haud dextrae colus apta meae nec Lidia coniunx"
            },
            {
                "verse": "Horrentes humeros molli derisit amictu,"
            },
            {
                "verse": "Non ego Amazonidum traxi ferus arma puellae."
            },
            {
                "verse": "Vis mihi maior erat; nam me sublimis agebat"
            },
            {
                "verse": "Gloria, cum totiens Romanis arcibus hostes"
            },
            {
                "verse": "Averti atque omnis per me tulit orbis habenas."
            },
            {
                "verse": "Nondum bellorum studiis, sed viribus impar"
            },
            {
                "verse": "Quisque fuit ductor. Vitiis a stirpe recisis"
            },
            {
                "verse": "Aetatis florem duro exposuisse labori"
            },
            {
                "verse": "Cura fuit, Nobis victa Cartagine virgo"
            },
            {
                "verse": "Illustris delata. Oculos licet illa nitentes"
            },
            {
                "verse": "Gesserit aut quales nimium laudata Pelasgis"
            },
            {
                "verse": "Tyndaris ardenti donis cumulata marito"
            },
            {
                "verse": "Iussa dari, belli quamquam mihi iure liceret,"
            },
            {
                "verse": "Non tamen usque meum tetigit captiva cubile."
            },
            {
                "verse": "Exuperare animum flammasque libidinis acres"
            },
            {
                "verse": "Laudis erat. Divum cantet licet altus Achillem"
            },
            {
                "verse": "Graiorum vates et felix Mantua Troem,"
            },
            {
                "verse": "Hic nisi nemo fuit, nostras qui carmine laudes"
            },
            {
                "verse": "Altius extulerit, patrem qui tollere sacrum"
            },
            {
                "verse": "Nititur, in viles usus ni mergat egestas.\""
            },
            {
                "verse": "Talibus obstupuit dictis Aretinus et actis"
            },
            {
                "verse": "Collustrans oculis, dubiusne illuserit arte"
            },
            {
                "verse": "Aut ope Peonia fuerit revocatus ab orcho,"
            },
            {
                "verse": "Quae fortuna virum circumferat inscius haeret."
            },
            {
                "verse": "Obtutu spectans humeris haerere lacertos,"
            },
            {
                "verse": "Membra simul vivo penitus spirantia pulsu"
            },
            {
                "verse": "Miratur: \"Quis te traxit casusne deusne"
            },
            {
                "verse": "Sedibus a stigiis nigroque erumpere Averno"
            },
            {
                "verse": "Ad superos, cum tot Furiae iuxta atria Ditis,"
            },
            {
                "verse": "Gorgon et horrendi custos sit Cerberus antri?"
            },
            {
                "verse": "An superum iussu venias, ut luseris arte"
            },
            {
                "verse": "Mentibus humanis fictoque in corpore vultus"
            },
            {
                "verse": "Ostentes, quales tenuit dum vixerit ille"
            },
            {
                "verse": "Scipio, quem nuper vana mentiris in umbra?"
            },
            {
                "verse": "Saga phynecea tumulo mala carmina fraude"
            },
            {
                "verse": "Forte dedit; pelago ruis an telluris hiatu?"
            },
            {
                "verse": "I procul ad manes stygios atque aethera lustra"
            },
            {
                "verse": "Spirantesque viros, dum nos hic vita reservat.\""
            },
            {
                "verse": "Tum Romanus ad haec: \"Quamquam volitare figuras"
            },
            {
                "verse": "Morte obita fama est umbrasque illudere vivis,"
            },
            {
                "verse": "Ne turbere animo neve exhorresce precantem"
            },
            {
                "verse": "Ad papam ingressus; neque enim te laedere manes"
            },
            {
                "verse": "Velle putes nostros, suetus cum saepe labores"
            },
            {
                "verse": "Scipiadum legere et memoranda rependere facta."
            },
            {
                "verse": "Imperio magni venio Iovis: ille tenebras"
            },
            {
                "verse": "Rupit et e Stigiis supera ad convexa levavit"
            },
            {
                "verse": "Meque iterum dedit humanis et luce potiri."
            },
            {
                "verse": "Quod te per lacrimas, dudum quibus ora caducis"
            },
            {
                "verse": "Fluxa vides superasque poli quibus uteris auras"
            },
            {
                "verse": "Fortunamque urbis, nostri quae sola reductus"
            },
            {
                "verse": "Causa fuit tantosque ausim tolerare labores,"
            },
            {
                "verse": "Ante pedes sacri quaeso genitoris et ora"
            },
            {
                "verse": "Duc Aretine. Deos sic tu maioribus oro"
            },
            {
                "verse": "Muneribus potiare patris, nam fata polique"
            },
            {
                "verse": "Et tua te virtus merita ad maiora reservant."
            },
            {
                "verse": "Duc - iterum rogat - et sacrum me admitte parentem"
            },
            {
                "verse": "Immeritumque licet. Patrios non ille refellet"
            },
            {
                "verse": "Affatus, pia vota solet lacrimasque precantum"
            },
            {
                "verse": "Mollius accipere et fessis succurrere rebus,"
            },
            {
                "verse": "Cui caput ante alios ornet licet alta potestas."
            },
            {
                "verse": "Iam memini quondam imperio sublimis et armis"
            },
            {
                "verse": "Supplicibus sua iura dedi facilisque rogatu"
            },
            {
                "verse": "Ante acies quamquam victor. Fortuna modestos"
            },
            {
                "verse": "Esse animos vires regni tumidosque ruinas"
            },
            {
                "verse": "Edocuit summisque diu non fidere rebus.\""
            },
            {
                "verse": "Ille tamen victus precibus lacrimisque rogantem"
            },
            {
                "verse": "Romanum implicuit dextra monuitque vereri"
            },
            {
                "verse": "Pontificem. \"Gratum est patriae spectare parentem,"
            },
            {
                "verse": "Cui meriti virtus ausa est includere tantum.\""
            },
            {
                "verse": "Ergo ut erat gemitu laceroque inhonorus amictu,"
            },
            {
                "verse": "Mente gerens casus tristisque exordia facti"
            },
            {
                "verse": "Militis, illacrimans urbis miserabile fato"
            },
            {
                "verse": "Ante patrem manibus supplex et poplite flexo"
            },
            {
                "verse": "Haud rudis eloquii sic ora trementia solvit,"
            },
            {
                "verse": "Quae magis indigni commendat gratia luctus:"
            },
            {
                "verse": "\"Dive virum Nicolae, inopem qui numine Romam"
            },
            {
                "verse": "Quinte tuo extollis, tantos miserate labores"
            },
            {
                "verse": "Solus et antiquas qui nondum despicis artes"
            },
            {
                "verse": "Romanumque decus, Stigiis de sedibus unus"
            },
            {
                "verse": "Ausus ego ad superos vastae telluris hiatu"
            },
            {
                "verse": "Rumpere. Scipiades eadem nos cura repostos"
            },
            {
                "verse": "Urbis habet, quondam tenuit quae in tempora vitae."
            },
            {
                "verse": "Iamdudum infremuit tumidos de plebe rebelles"
            },
            {
                "verse": "Rumor apud manes patriae insaevisse parenti"
            },
            {
                "verse": "Et violasse sacrum. Poenorum qualis ab armis"
            },
            {
                "verse": "Tempestas mihi visa iterum. Sic infera pugnas"
            },
            {
                "verse": "Extimuit Romana acies: nos bella gigantum"
            },
            {
                "verse": "Credidimus trepidi vel hiulci fulminis iras"
            },
            {
                "verse": "Ob scelerum poenas irataque numina genti."
            },
            {
                "verse": "Hei ubi prisca fides! tanto cur turbine miscent"
            },
            {
                "verse": "Otia mortales finesque egressa modesti"
            },
            {
                "verse": "Libertas nimium rerumque exaucta superbit?"
            },
            {
                "verse": "Quid faciunt miseri, tibi cum caelestia parent"
            },
            {
                "verse": "Infernique sinus? Ubi nunc vetus ille priorum"
            },
            {
                "verse": "Virtutum fulgor? Vetus illic Roma quiescit,"
            },
            {
                "verse": "Robur et arma virum: nequeunt mansuescere tantum"
            },
            {
                "verse": "Relliquiae sordesque hominum, quos undique fluxum"
            },
            {
                "verse": "Confecit populos extrema in tempora vulgus."
            },
            {
                "verse": "Hosne iuvat saevire, iterum quod moenia rursus"
            },
            {
                "verse": "Extruis et Romam, si qua est, insignibus ornas"
            },
            {
                "verse": "Extollisque opibus pacemque impendis et annum"
            },
            {
                "verse": "Laetitiae exortem bellis, unde aurea fulget"
            },
            {
                "verse": "Roma et congestis opibus cumulata triumphat,"
            },
            {
                "verse": "Reddere praereptos iterum dignatus honores"
            },
            {
                "verse": "Et civile decus, census augere paternos"
            },
            {
                "verse": "Omnibus et maior rerum data copia templis?"
            },
            {
                "verse": "His quamquam aspirent felicibus omnia fatis,"
            },
            {
                "verse": "Tu tamen excelsa moderantius utere sorte"
            },
            {
                "verse": "Imperiique manu. Meritis excellere malis"
            },
            {
                "verse": "Et pietate alios, quae sola in principe virtus"
            },
            {
                "verse": "Eminet, exemplum cum sis pietatis et auctor"
            },
            {
                "verse": "Ante omnes decet esse pium monitusque supernos"
            },
            {
                "verse": "Fortius accipere atque ipsi non parcere vitae,"
            },
            {
                "verse": "Si iubeat pietas. Populorum vita salusque"
            },
            {
                "verse": "In te omnis, cuiusque humeris incumberet orbis"
            },
            {
                "verse": "Milibus e tantis cum factus ab aethere dignus."
            },
            {
                "verse": "Nec tibi, sed totis genitum pia cura superni"
            },
            {
                "verse": "Instituit populis: ergo reminiscere, quando ..."
            },
            {
                "verse": "Gentibus esse caput mundoque impendere leges,"
            },
            {
                "verse": "Siderei meritis recludere limina caeli,"
            },
            {
                "verse": "Indignata viris exposcere numina pacem."
            },
            {
                "verse": "Tunc deus aspexit mundum, cum dulce ferenti"
            },
            {
                "verse": "Pondus eras matri, tunc arrisere corusci"
            },
            {
                "verse": "Numina cuncta poli et patriae spes aucta Latinae,"
            },
            {
                "verse": "Cum tu maiores adolebas dignus in annos"
            },
            {
                "verse": "Atque ingens virtus meritos spectaret honores."
            },
            {
                "verse": "Surgere iam poterat neglecta et squalida Roma"
            },
            {
                "verse": "Et veteres haurire animos maiorque videri,"
            },
            {
                "verse": "Tum quoque communi felix adolescere sorte,"
            },
            {
                "verse": "Cum melior per te longe sibi redditur orbis."
            },
            {
                "verse": "Ante tuos ortus miserandum et flebile numen"
            },
            {
                "verse": "Roma fuit. Tandem triplices laetata per omnes"
            },
            {
                "verse": "Te surgente gradus, tribuit quos ipsa, meretur"
            },
            {
                "verse": "Ante alias veniam populos spectata per omnes"
            },
            {
                "verse": "Sacra diu nomenque tuum templumque dicabit"
            },
            {
                "verse": "Gentibus: hic totus Romae laetabitur orbis."
            },
            {
                "verse": "Sis pater ergo memor patriae telluris amatae"
            },
            {
                "verse": "Numinibus, cineres ubi tot tumulantur et ossa"
            },
            {
                "verse": "Pontificum sacroque hominum perfusa cruore"
            },
            {
                "verse": "Undique terra rubet. Fidei manet alta supernae"
            },
            {
                "verse": "Hic pia relligio verum caput urbis et omne"
            },
            {
                "verse": "Imperii decus et Petri, cui sanguine primus"
            },
            {
                "verse": "Partus honos templi caeloque infusa potestas."
            },
            {
                "verse": "Ergo iterum altricem mundi pater aspice terram."
            },
            {
                "verse": "Imperat ille deis fortunae et rebus et astris,"
            },
            {
                "verse": "Qui sibi nec patitur mentis sordescere lumen"
            },
            {
                "verse": "Vimque animi, imponit qui frena libidini et irae."
            },
            {
                "verse": "Ille quidem felix princeps et celsior omni"
            },
            {
                "verse": "Imperio et populis opibus quoque maior et armis.\""
            },
            {
                "verse": "Haec postquam effatus, subito velut umbra recessit"
            },
            {
                "verse": "Spiritus ad manes corpusque reliquit in urna."
            },
            {
                "verse": "Ac veluti ignitas si quando per aethera sursum"
            },
            {
                "verse": "Intenti aspicimus noctu volitare favillas,"
            },
            {
                "verse": "Igne micant tenui, mox nulla in corpora lapsae"
            },
            {
                "verse": "Deficiunt, subito aspectu solvuntur in auras,"
            },
            {
                "verse": "Aut ubi quam sidus vulgus putat ignea currit"
            },
            {
                "verse": "Rima polo, celeri raptu se condit in astris."
            }
        ],
        [
            {
                "verse": "Flete meos (si qua est meriti mihi gratia) casus,"
            },
            {
                "verse": "Quos Veneris tangunt cordolium et lacrimae!"
            },
            {
                "verse": "Hei mihi, quando meum totum speculata per orbem"
            },
            {
                "verse": "Perdiderim natum perdiderimque animam!"
            },
            {
                "verse": "Quo calet igne Venus, cessit mea cura Cupido"
            },
            {
                "verse": "Et secum vires deliciasque tulit."
            },
            {
                "verse": "Nate simul tecum totis resoluta medullis"
            },
            {
                "verse": "Gaudia quanta dedi, gaudia quanta tuli!"
            },
            {
                "verse": "Molliculis quotiens Venerem condire solebas"
            },
            {
                "verse": "Saviolis, quando dulcia furta dabam!"
            },
            {
                "verse": "Nate, meae vires et deliciosa voluptas,"
            },
            {
                "verse": "Te sine deficior, te sine luce oculi."
            },
            {
                "verse": "Heu quam carus eras suetus colludere mammis"
            },
            {
                "verse": "Et mihi lascivo lambere dente genas,"
            },
            {
                "verse": "Quanta leves inter fletus et gaudia carpsi"
            },
            {
                "verse": "Basia, cum gemitu murmura trita dabas!"
            },
            {
                "verse": "Ipsa tuos tremulo solabar carmine luctus -"
            },
            {
                "verse": "Heu Veneris nemo condolet ad lacrimas."
            },
            {
                "verse": "Quam facile irrepens cum posceret otia somnus,"
            },
            {
                "verse": "Spargebam teneras ipsa per ora rosas!"
            },
            {
                "verse": "Dulce meum solaciolum vitaeque voluptas,"
            },
            {
                "verse": "Quo latitas animae longa alimenta meae?"
            },
            {
                "verse": "Indulget si quis miserae mihi reddat alumnum,"
            },
            {
                "verse": "Sive vir invidia sive sit ille deus."
            },
            {
                "verse": "Hunc quicunque mihi seu vir seu femina fiat"
            },
            {
                "verse": "Duxerit, in Venerem cuncta licere sinam;"
            },
            {
                "verse": "Qua lateat vel qui tantum patefecerit oram,"
            },
            {
                "verse": "Illi ego pro meritis spondeo basiolum."
            },
            {
                "verse": "Prospice ne incassum statui tibi dona labores,"
            },
            {
                "verse": "Quae poterunt ipsos sollicitare deos."
            },
            {
                "verse": "Neve oculos fallat nati volitantis imago,"
            },
            {
                "verse": "Signa feram, quo sit notior ille tibi."
            },
            {
                "verse": "Incedit nudus puer et sine lumine vultus,"
            },
            {
                "verse": "Purpureas tenuis ventilat aura comas."
            },
            {
                "verse": "Dependet pharetra ex humeris, quibus addidit alas"
            },
            {
                "verse": "Ipse pater, manibus ignea tela gerit."
            },
            {
                "verse": "Ne prope sis rapto cum telum intorserit arcu,"
            },
            {
                "verse": "Nec spectes teneri quanta sit ira dei."
            },
            {
                "verse": "Multi etiam fortes sensere Cupidinis ictus,"
            },
            {
                "verse": "Saepe dedit Marti vulnera, saepe Iovi."
            },
            {
                "verse": "Ah quotiens miseros vana spe lusit amantes"
            },
            {
                "verse": "Et desperatis vota secunda dedit!"
            },
            {
                "verse": "Blandiri assuetus, sed fellis amarior haustu"
            },
            {
                "verse": "Plena venenosae pectora fraudis habet."
            },
            {
                "verse": "Saepe iubet simulare et lascivire puellas"
            },
            {
                "verse": "Inter amatores officiumque negat."
            },
            {
                "verse": "Saltem si qua mihi violentior aura fugacem"
            },
            {
                "verse": "Restituat, possum cetera damna pati."
            },
            {
                "verse": "Ni reducem miserae dederint pia numina natum,"
            },
            {
                "verse": "Spectabit paucos vix mea vita dies."
            }
        ],
        [
            {
                "verse": "Dive virum lapsura Italis qui regna tueris,"
            },
            {
                "verse": "Quo duce fulgorem Caesaris orbis habet,"
            },
            {
                "verse": "Effluxas patriae res maiorumque triumphos"
            },
            {
                "verse": "Aspice vel Lygurum gloria quanta iacet."
            },
            {
                "verse": "Rex ferus insultat Latio - quam credere durum -"
            },
            {
                "verse": "Ascivit Venetos in sua vota pares."
            },
            {
                "verse": "O scelus indignum: tanto cum crimine foedus"
            },
            {
                "verse": "In caput est ictum terra Latina tuum."
            },
            {
                "verse": "Alma viris felixque opibus, cui contigit orbis"
            },
            {
                "verse": "Imperium, fieri barbara praeda queat?"
            },
            {
                "verse": "Cui fortuna potest patriae miseranda videri,"
            },
            {
                "verse": "Si te non pietas ad pia bella movet?"
            },
            {
                "verse": "Causa tua est tantum, tu iustius induis arma;"
            },
            {
                "verse": "Non erit hoc belli, sed pietatis opus."
            },
            {
                "verse": "Pro patria spondent pugnantibus aethera divi,"
            },
            {
                "verse": "Cetera sunt meritis inferiora suis."
            },
            {
                "verse": "Quando laude magis dignos sperare triumphos"
            },
            {
                "verse": "Aut poterit virtus promeruisse magis?"
            },
            {
                "verse": "Anne alium pateris quam te dare iura Latinis,"
            },
            {
                "verse": "Alterius domito surgat ut orbe caput?"
            },
            {
                "verse": "Si te nulla movet tantorum fama laborum,"
            },
            {
                "verse": "At patriae pietas te meminisse iubet."
            },
            {
                "verse": "Imperium tanto quaesitum sanguine et armis"
            },
            {
                "verse": "Fiet ab externis praeda ferenda lupis."
            },
            {
                "verse": "Rex tonet ipse licet strepituque exterritet orbem,"
            },
            {
                "verse": "Diripiunt tantas ventus et aura minas."
            },
            {
                "verse": "Aragonum quid scorta times Venetumque calones,"
            },
            {
                "verse": "In quibus aut nullus vel sine Marte calor?"
            },
            {
                "verse": "Te tantum, haud alios deposcunt sidera regem,"
            },
            {
                "verse": "Hoc Italae gentes et pia cura deum,"
            },
            {
                "verse": "Roma etiam, quamvis maerens reminiscitur aevum,"
            },
            {
                "verse": "Quo nimium superis visa superba fuit."
            },
            {
                "verse": "Tolle moras: ausis ingentibus ardua virtus"
            },
            {
                "verse": "Praestat opem, fortes sorsque deusque iuvat."
            },
            {
                "verse": "Ante acies quis te tulerit, cum Martius ardor"
            },
            {
                "verse": "Ruperit ante tubas, cum fera bella dabis?"
            },
            {
                "verse": "Vosne hostes, belli fulgor, vos Martis alumnum"
            },
            {
                "verse": "Fulmineum trepidi stabitis ante virum?"
            },
            {
                "verse": "Dat vires dextrae Mavors, dum porrigit ictus,"
            },
            {
                "verse": "Dumque regit turmas, flava Minerva regit."
            },
            {
                "verse": "Illa duces bello claros aciesque tuetur,"
            },
            {
                "verse": "Illa viros fortes anguigerumque genus."
            },
            {
                "verse": "Italiae illustris cum te victoria regem"
            },
            {
                "verse": "Fecerit et tantis iura dabis populis,"
            },
            {
                "verse": "Ad sua restitues caelum quod temperat omne"
            },
            {
                "verse": "Undique quassatum pontificale decus."
            },
            {
                "verse": "Tum tibi victrices ornabunt tempora frondes"
            },
            {
                "verse": "Et referent titulos ille vel ille tuos."
            },
            {
                "verse": "Tunc ego et ingenium et quicquid mea carmina possunt,"
            },
            {
                "verse": "In laudes Italum Sfortigenumque dabo."
            }
        ],
        [
            {
                "verse": "Iram Diva refer nati Peleos Achilli"
            },
            {
                "verse": "Pestiferam Danais, tantos quibus anxia luctus"
            },
            {
                "verse": "Actulit heroumque animas tot miserit orcho"
            },
            {
                "verse": "Ingentes, canibus lanianda cadavera passim"
            },
            {
                "verse": "Alitibusque dedit. Statuit sic Iupiter, ex quo"
            },
            {
                "verse": "Iam pridem Atrides magnorum ductor Achivum"
            },
            {
                "verse": "Turbatis certare animis et divus Achilles."
            },
            {
                "verse": "Quis superum furias amborum mentibus auxit?"
            },
            {
                "verse": "Latona infensus regi et Iove natus Apollo."
            },
            {
                "verse": "Hic ira incensus miserorum corpora tractu"
            },
            {
                "verse": "Tabifico coeli morboque infecit Achivum."
            },
            {
                "verse": "Haud veritus nanque insignem contempnere Crisen"
            },
            {
                "verse": "Atrides vatem, dudum qui ex arce profectus"
            },
            {
                "verse": "Argivum ad classem fulgentis laurea Phebi"
            },
            {
                "verse": "Serta gerens sceptrumque manu mirandaque regi"
            },
            {
                "verse": "Munera prereptam reddi sibi poscit alumpnam."
            },
            {
                "verse": "Supplicibus lacrimis omnes ante ora precatur"
            },
            {
                "verse": "Ductoresque ambos populi decora alta Pelasgum:"
            },
            {
                "verse": "\"Atridae vosque o Danai fulgentibus armis"
            },
            {
                "verse": "Illustres, coeli vobis qui culmina servant"
            },
            {
                "verse": "Si predae imperium Priami reditusque secundos"
            },
            {
                "verse": "In patriam prestent, caram mihi reddite natam!"
            },
            {
                "verse": "Accipite haec: meriti pretium sint munera tanti."
            },
            {
                "verse": "Fulgorem liceat Phoebi numenque vereri,"
            },
            {
                "verse": "Quem Iovis ut gnatum cuncti coluere Pelasgi!\""
            },
            {
                "verse": "Assensere omnes votis et munera fungi"
            },
            {
                "verse": "Auguris. Hic tumidus furiata mente ferebat"
            },
            {
                "verse": "Consilium Atrides animique exaggerat iras,"
            },
            {
                "verse": "Increpitans diris vati sermonibus infit:"
            },
            {
                "verse": "\"Si te his actigerit candens Aurora morantem"
            },
            {
                "verse": "Pupibus aut iterum redeuntem offendet Atrides,"
            },
            {
                "verse": "Non te sceptra dei nec laurea texerit, augur!"
            },
            {
                "verse": "Hanc procul in patriam statuam cum redditus Argo"
            },
            {
                "verse": "Texentem toelas, nostrum captiva cubile"
            },
            {
                "verse": "Cominus aspiciet, dum strenua fulserit aetas."
            },
            {
                "verse": "I procul actutum, ne me irritaris, ut inde"
            },
            {
                "verse": "Illesus redeas!\" At illi territus augur"
            },
            {
                "verse": "Paret et ad litus pelagi fluitantibus undis"
            },
            {
                "verse": "Tendit iter propere aspectans; tum plurima questus"
            },
            {
                "verse": "Latoydem supplex lacrimis affatur obortis:"
            },
            {
                "verse": "\"Crinibus insignis Chrissam qui fortius audes"
            },
            {
                "verse": "Archiger et Chillam illustrem Tenedumque nitentem"
            },
            {
                "verse": "Eternis regere imperiis, si thuris acervos"
            },
            {
                "verse": "Ad tua templa tuli, si pinguia liba quot annis"
            },
            {
                "verse": "Taurorum pecudumque dedi torrenda per aras,"
            },
            {
                "verse": "Exaudi, nam digna precor, mea vota cadentes"
            },
            {
                "verse": "Et lacrimas quasso Graii vereantur ab arcu!\""
            },
            {
                "verse": "Audiit architenens, celso turbatus Olimpo"
            },
            {
                "verse": "Desiliit nocti similis classique Pelasgum"
            },
            {
                "verse": "Quam procul aspexit furiis accensus et ira"
            },
            {
                "verse": "Constitit ex humeris sonitumque dedere sagitte."
            },
            {
                "verse": "Tum graviter stridet argenteus arcus ab aura."
            },
            {
                "verse": "Inter equos interque canes iam tela vagantur"
            },
            {
                "verse": "Litore in extremo Danaumque in corpora soevit."
            },
            {
                "verse": "Quotque emissa manu morbos tot spicula tendunt,"
            },
            {
                "verse": "Precipitesque alta vitas in morte relinquunt."
            },
            {
                "verse": "Iamque catervatim defleta cadavera flammis"
            },
            {
                "verse": "Subiciunt miseri turpi fluitantia tabo."
            },
            {
                "verse": "Ante oculos struxere piras ..."
            }
        ],
        [
            {
                "verse": "epigrammata ad Pium II pont. max."
            }
        ],
        [
            {
                "verse": "Nos dignum meritis in te profitemur honorem"
            },
            {
                "verse": "Et decuisse Pium pontificale decus."
            },
            {
                "verse": "Dardanicum Eneam pietas super aethera vexit"
            },
            {
                "verse": "Teque sui nomen sanguinis esse probat."
            },
            {
                "verse": "Ille patrem rapuit medioque ex igne penates,"
            },
            {
                "verse": "Tu patriam medio de Flegetonte rapis."
            },
            {
                "verse": "Me suis raptam Troianis reddidit urbem,"
            },
            {
                "verse": "Tu decus in patriam pontificale refers."
            },
            {
                "verse": "Nunc Pius: Eneas olim Iovis atria pandis"
            },
            {
                "verse": "Et caelum votis creditur omne tuis."
            }
        ],
        [
            {
                "verse": "Sum Pius antistes nulli pietate secundus."
            },
            {
                "verse": "Non fortuna fuit, sed pietatis opus."
            }
        ],
        [
            {
                "verse": "Sis Pius et casus releves pater optime nostros,"
            },
            {
                "verse": "Temporis angusti nam meminisse pium est."
            },
            {
                "verse": "Semper ad Eneadas placido sanctissime vultu"
            },
            {
                "verse": "Respice Romanos et tueare tuos."
            },
            {
                "verse": "Succedat populis per te non irrita voti"
            },
            {
                "verse": "Gratia nec pietas desinat esse piis."
            },
            {
                "verse": "Sis Pius in caelo cognataque sidera vincas,"
            },
            {
                "verse": "Et finem pietas protegat usque tuum."
            }
        ],
        [
            {
                "verse": "Sum Pius antistes nulli pietate secundus:"
            },
            {
                "verse": "Sic pietas finem protegat ipsa meum."
            }
        ],
        [
            {
                "verse": "Instituit cum te pietas divina parentem,"
            },
            {
                "verse": "Consultum voluit temporis esse malis."
            },
            {
                "verse": "Officium pietatis opem mortalibus et spem"
            },
            {
                "verse": "Exhibet et frustra non sinit esse preces."
            },
            {
                "verse": "Illa deum caelo miserandum duxit in orbem"
            },
            {
                "verse": "Mortali passim condicione frui."
            },
            {
                "verse": "O decus, o pietas, o lux et gloria, fecit"
            },
            {
                "verse": "Te pietas nasci, te voluisse mori."
            }
        ],
        [
            {
                "verse": "Sum Pius antistes nulli pietate secundus,"
            },
            {
                "verse": "Vera dei mea sit relligio et pietas."
            }
        ],
        [
            {
                "verse": "Imperium quodcunque est fortunae est viribus impar,"
            },
            {
                "verse": "Non stant perpetua tempora laeta fide."
            },
            {
                "verse": "Mortales tantum pietas caelestibus aequat"
            },
            {
                "verse": "Et facit aeterna posteritate frui."
            },
            {
                "verse": "Esse deo pietate parem tibi tradita virtus;"
            },
            {
                "verse": "Quod tibi commune est, utere more dei."
            }
        ],
        [
            {
                "verse": "Sum Pius antistes nulli pietate secundus:"
            },
            {
                "verse": "Pontificem populis iam decet esse pium."
            }
        ],
        [
            {
                "verse": "Pone metum: iam Roma novo sub principe gaude,"
            },
            {
                "verse": "Omnis odorato luceat igne domus"
            },
            {
                "verse": "Dum Pius Eneas Capitolia celsa fovebit,"
            },
            {
                "verse": "Tunc eris imperio florida Roma tuo."
            },
            {
                "verse": "Nunc caput orbis eris maioribus aucta triumphis,"
            },
            {
                "verse": "Sint modo pontifici tempora longa Pio."
            }
        ],
        [
            {
                "verse": "Caesaris Augustus superis sacravit honores,"
            },
            {
                "verse": "Postquam victrices conticuere tubae,"
            },
            {
                "verse": "Et cecinit dignas divino carmine laudes."
            },
            {
                "verse": "Inter tot curas tu Pie carmen habes,"
            },
            {
                "verse": "Quale nec Augustus nec qui te Auguste canendo"
            },
            {
                "verse": "Reddidit aeternum Peleos aut genitum."
            },
            {
                "verse": "Non labor aut sumptus, dolor acer honorque recessus"
            },
            {
                "verse": "Et rabies caeli continuere tuos."
            },
            {
                "verse": "Imperii sunt haec quae primum elementa parasti,"
            },
            {
                "verse": "Ut cadat hostilis nostra sub arma furor."
            },
            {
                "verse": "Par operi tanto est animus, si viribus esses,"
            },
            {
                "verse": "Spem fovet, ut vincas, relligionis amor."
            }
        ],
        [
            {
                "verse": "Pi decus aeternum patriae, quo principe rursus"
            },
            {
                "verse": "Orbe triumphato sacrum caput inseret astris"
            },
            {
                "verse": "Italia atque Asiae solito ruet omine regnum,"
            },
            {
                "verse": "Cernis ut insultet furiis agitatus Amyrras?"
            },
            {
                "verse": "Successu rerum domita quam nobile quondam"
            },
            {
                "verse": "Hospitium pelagi Pausania condidit urbe"
            },
            {
                "verse": "Concipit Europen. Italos satis esse fatetur,"
            },
            {
                "verse": "Conatus qui iam tantos et vota morentur."
            },
            {
                "verse": "Nec minus audaci populos premit undique bello"
            },
            {
                "verse": "Finitimos in regna et agros urbesque ferocit"
            },
            {
                "verse": "Pannoniae, ac ripas Histri circumsonat armis"
            },
            {
                "verse": "Otumani genus; obscurum trans accola primum"
            },
            {
                "verse": "Euxinum et Tanaim Mahomes erupit ab orcho,"
            },
            {
                "verse": "Qui ferro et flammis caelum populetur et orbem."
            },
            {
                "verse": "Digna pater reputans animis sublimibus ista"
            },
            {
                "verse": "Et maiora tuis, cum primum culmen adisti"
            },
            {
                "verse": "Pontificale, caput pro relligione pacisci"
            },
            {
                "verse": "Mens fuit et totis occurrere viribus hosti."
            },
            {
                "verse": "Invalidus quamquam pedibus nec fortior annis,"
            },
            {
                "verse": "In lacrimis linquens urbem patriosque penates"
            },
            {
                "verse": "Difficiles magnis superasti sumptibus Alpes"
            },
            {
                "verse": "Utque bonis tantum comunibus aspera passus"
            },
            {
                "verse": "Consuleres: haec una tibi via visa salutis."
            },
            {
                "verse": "Conveniant ubi te recipit modo Mantua reges,"
            },
            {
                "verse": "Mantua principibus tellus delecta vocatis"
            },
            {
                "verse": "Hostis in excidium. Quod si metiris et aequas,"
            },
            {
                "verse": "Non opus externis belli pro nomine: vires"
            },
            {
                "verse": "Sufficiunt Italae, modo si cumulentur in unum,"
            },
            {
                "verse": "Tutari Ausoniam et venientes pellere Turcos,"
            },
            {
                "verse": "Quin Asiam atque oriens iterum sua sub iuga mittant."
            },
            {
                "verse": "Huc studium converte parens, huc dirige mentem,"
            },
            {
                "verse": "Discordes populorum animos regumque ducumque"
            },
            {
                "verse": "Redde in amicitiam. Coeant in foedera dextrae:"
            },
            {
                "verse": "Omnibus una salus unum et comune periclum,"
            },
            {
                "verse": "Sit labor unus et una indeficiensque voluntas."
            },
            {
                "verse": "Hesperia in Turcos totis vomat aedibus aurum."
            },
            {
                "verse": "Dives opum variarum armentosissima tellus"
            },
            {
                "verse": "Auxilia arma et equos aurum frugesque virosque"
            },
            {
                "verse": "Italia undanti fundet pulcherrima cornu."
            },
            {
                "verse": "Tu pater imprimis, cuius sub numine res est,"
            },
            {
                "verse": "Delige praestantes virtute et viribus annos"
            },
            {
                "verse": "Militiae vel quos decus et fortuna secundet."
            },
            {
                "verse": "Anguiger Insubrum, si non vigor ille refrixit"
            },
            {
                "verse": "Martius ante dies, o quid teris otia frustra"
            },
            {
                "verse": "Ductor et imbelles sinis ire inglorius annos?"
            },
            {
                "verse": "Iam iam acies bello assuetae Boii Liguresque"
            },
            {
                "verse": "Non armis, non Marte calent, operosa capillos"
            },
            {
                "verse": "Non galea sed fronde premit decoratque iuventus."
            },
            {
                "verse": "Virtutem torpere sines: age protinus omnes"
            },
            {
                "verse": "In Teucros arcesse acies, simul undique robur"
            },
            {
                "verse": "Sforciadum anguigenumque et ventilet anguis in auras;"
            },
            {
                "verse": "Eminus auratae radient diademata frontis."
            },
            {
                "verse": "Non illi regnum Italiae veterumque labores,"
            },
            {
                "verse": "Sed tibi fata parant. Nam rebus ad ultima lapsis"
            },
            {
                "verse": "Dum spes nulla tibi, quotiens fortuna refulsit!"
            },
            {
                "verse": "Imperium optasti Ligurum: non irrita voti"
            },
            {
                "verse": "Sors fuit; hostiles collato Marte catervas"
            },
            {
                "verse": "Fulminis in morem fudit tua vivida virtus."
            },
            {
                "verse": "In caput arma tuum moliti et foedus et iram"
            },
            {
                "verse": "Regnator Siculum Venetique: in turbine rerum"
            },
            {
                "verse": "Vis (inopem quamquam auxilii) non terruit ulla."
            },
            {
                "verse": "Quin auro atque opibus fidentes fortibus armis"
            },
            {
                "verse": "Saepe renitentis Venetos ad foedera duxti."
            },
            {
                "verse": "Hannibalem totiens victum Picininiaque arma"
            },
            {
                "verse": "Vidimus et mediis Veronae moenibus olim"
            },
            {
                "verse": "Eiectum, cum tot galeas et scuta virosque"
            },
            {
                "verse": "Fluctibus involvens Athesis mare decolor intras."
            },
            {
                "verse": "Quid super Ausonias acies aut oppida victor"
            },
            {
                "verse": "Edideris memorent alii, quibus auxeris armis"
            },
            {
                "verse": "Rem Venetum, populos quot sub dicione dedisti."
            },
            {
                "verse": "Sentiat ille acies et quae tibi fulmina Mavors"
            },
            {
                "verse": "Suggerit, et quantus sis experiatur in armis."
            },
            {
                "verse": "Si decus id summi ducis officiumque fateris,"
            },
            {
                "verse": "Aude animi fidens, quo te vocat ardua virtus!"
            },
            {
                "verse": "Adriaci ad litus mediis super aequoris undis"
            },
            {
                "verse": "Urbs Venetum florens opibus et classe parata"
            },
            {
                "verse": "Incolitur; late populis dat iura senatus."
            },
            {
                "verse": "Hi quondam assiduo soliti contendere Marte"
            },
            {
                "verse": "Infestasque rates toto detrudere ponto"
            },
            {
                "verse": "Et mare inoffensum servare et littoris oras"
            },
            {
                "verse": "Sceptraque vix pelagi Neptuno tuta relinquunt."
            },
            {
                "verse": "His si certa sedet belli sententia, quamquam"
            },
            {
                "verse": "Sint in amicitia Turcorum et foedere vincti,"
            },
            {
                "verse": "Armabunt classem, maculas abolere patentis"
            },
            {
                "verse": "Criminis haud alias et dira piacula possunt."
            },
            {
                "verse": "His sine difficilis belli victoria nobis,"
            },
            {
                "verse": "Haec vis una potest uni contendere Turco."
            },
            {
                "verse": "Mox Siculum poteris regnorum arcessere vires"
            },
            {
                "verse": "Hostis in excidium; ventorum laxet habenas"
            },
            {
                "verse": "Eolus atque omnis furias erumpat ab antro,"
            },
            {
                "verse": "Encheladus flammas, cyclopes fulmina et arma"
            },
            {
                "verse": "Ethnea de rupe, parens Neptunus et omnis"
            },
            {
                "verse": "Neptuni chorus ex imis super aestuus undis"
            },
            {
                "verse": "Involvat rapido Turchorum turbine puppes."
            },
            {
                "verse": "Appulus et Calaber tellus insignis equorum"
            },
            {
                "verse": "Quisque dabunt armenta, Agragas vel qualia quondam"
            },
            {
                "verse": "Nutribat; Cumea deum responsa resolvent,"
            },
            {
                "verse": "Hic ubi Dardanium Eneam sub rupe Sibylla"
            },
            {
                "verse": "Ire ad conspectum docuit genitoris, ut omnis"
            },
            {
                "verse": "Principe te Turcus diro sub Marte peribit."
            },
            {
                "verse": "Tot maria et portus non sunt sine classibus et quae"
            },
            {
                "verse": "Proxima Caietae prospectat littora Circe,"
            },
            {
                "verse": "Hic ubi diva viros saeva feritate luporum"
            },
            {
                "verse": "Induit et tristes resonant ad sidera luctus."
            },
            {
                "verse": "Tot quondam rediens spoliis orientis onusta,"
            },
            {
                "verse": "Tot victrix populorum, alio nunc debilis aevo"
            },
            {
                "verse": "Quid das Roma Pio? Desunt tibi robur et arma"
            },
            {
                "verse": "Et manus ob patriam pugnantum et sanguis avorum."
            },
            {
                "verse": "Non Remus et frater, quorum sub moenibus alter"
            },
            {
                "verse": "Occidit, alter agit cum diis genitalibus aevum."
            },
            {
                "verse": "Fabricium quid Pyrrhe times Mummiumve Corinthe,"
            },
            {
                "verse": "Emilium Perseu? geminorum victa sub armis"
            },
            {
                "verse": "Scipiadum Carthago? Premit tot fulmina tellus"
            },
            {
                "verse": "Martis et attritus vix est sine nomine pulvis."
            },
            {
                "verse": "Non genus Alcydae, quorum periere trecenti,"
            },
            {
                "verse": "Non Decii superant, patriae dare Regule vitam"
            },
            {
                "verse": "Non iterum te fata sinunt nec pignora Brute."
            },
            {
                "verse": "Morte iaces, vivis fama, qui passus Orati"
            },
            {
                "verse": "Hostis in occursum post terga avellere pontem."
            },
            {
                "verse": "Non Marcellus adest nec Scaeva aut Scaevola, regem"
            },
            {
                "verse": "Qui petat arsura Tyrrenum occidere dextra."
            },
            {
                "verse": "Victor ab exilio qui signa ex hoste recepta"
            },
            {
                "verse": "Restituit patriae, tenui latet obrutus urna."
            },
            {
                "verse": "Pompei te Nilus habet nec Roma Catonem,"
            },
            {
                "verse": "Qui docuit proprio scelerare in sanguine dextram."
            },
            {
                "verse": "Te dolor heu quantus feriet fortissime Cesar."
            },
            {
                "verse": "Si qua pios manes patriae modo gratia tangit"
            },
            {
                "verse": "Seu magis astra colas, cum nemo obsistere Turco"
            },
            {
                "verse": "Audeat et tanta trepident formidine gentes,"
            },
            {
                "verse": "Cum genus acre Virum et pubem Mavortis alumnam"
            },
            {
                "verse": "Condit humus, tantum monstrent ruitura labores"
            },
            {
                "verse": "Moenia nec quicquam restet nisi nomen et umbra."
            },
            {
                "verse": "Hei ubi pro patria tua Roma potentia nunc est!"
            },
            {
                "verse": "Exoriare aliquis Iuli de sanguine vindex,"
            },
            {
                "verse": "Qui fidei accinctus clipeo vocet agmina regum"
            },
            {
                "verse": "Caesareosque duces terrisque exterminet hostes."
            },
            {
                "verse": "Te ciet illa parens, cuius sub numine rursus"
            },
            {
                "verse": "Laeta triumphales Capitolia ad alta videbis"
            },
            {
                "verse": "Ire ducum currus victasque ex ordine gentes."
            },
            {
                "verse": "Namque super Poenos Arabes Ethyopas et Indos"
            },
            {
                "verse": "Oceanique manus austrum boreamque sonantem"
            },
            {
                "verse": "Imperia extendes nullis confinia terris."
            },
            {
                "verse": "Iunge acies tantum, Pandonides adde Latinis"
            },
            {
                "verse": "Pannoniosque duces, Caesar, quos Marte lacessis."
            },
            {
                "verse": "Quam melius toto certasses corpore regni"
            },
            {
                "verse": "In Turcos: haec ista decet non tempore tali"
            },
            {
                "verse": "Militia et pulchri non sunt sine laude triumphi."
            },
            {
                "verse": "Imperium si quid solitae virtutis et altae"
            },
            {
                "verse": "Maiestatis habet, fidei si vincula sentis,"
            },
            {
                "verse": "Ante deum sancita (utinam non irrita) dextra"
            },
            {
                "verse": "In Teucros diverte acies et desine coeptis."
            },
            {
                "verse": "Non audis gemitus et caesae funera gentis?"
            },
            {
                "verse": "Ante aras sanguis clamat tibi fusus ad aures,"
            },
            {
                "verse": "Ante oculos strages hominum miseranda iacet nunc."
            },
            {
                "verse": "Quid tandem expectas? Muros quatit impius hostis"
            },
            {
                "verse": "Marte tuos propiusque malum fit deside cura."
            },
            {
                "verse": "Si te nulla movet pietas et gloria belli"
            },
            {
                "verse": "Atque eadem mens est, qui nos urgere tuentur,"
            },
            {
                "verse": "Servitio potius premat et dominetur Amyrras"
            },
            {
                "verse": "Quam tua iura volent. Ego te sate sanguine Iuli"
            },
            {
                "verse": "Per patriam et quicquid pro relligione decorum est"
            },
            {
                "verse": "Obtestor, per signa crucis, quam demon in orcho"
            },
            {
                "verse": "Horruit effractoque expavit Cerberus antro"
            },
            {
                "verse": "Eumenis et diri siluere Exionis axes,"
            },
            {
                "verse": "Haud operi desiste, ducem caput omnibus armis"
            },
            {
                "verse": "Anguigerum et totis qui gentibus imperet unus"
            },
            {
                "verse": "Instituas. Spes in te omnis, tu Romulus ille,"
            },
            {
                "verse": "Tu Marcellus eris, Decius tu Caesar et ambo"
            },
            {
                "verse": "Scipiadae et quicquid virtus Romana dedisset."
            },
            {
                "verse": "Tempus erit, quo (si dederint pia numina vitam)"
            },
            {
                "verse": "Primus odorata redimitus tempora lauro,"
            },
            {
                "verse": "Ni tua maiestas carmen mortale recuset,"
            },
            {
                "verse": "Marte triumphatas accingar dicere gentes."
            }
        ],
        [
            {
                "verse": "Ii Iovis ante thronum, quoniam non possumus ipsi,"
            },
            {
                "verse": "Unde Pio nomen consule Caliope,"
            },
            {
                "verse": "Unde genus, quibus eloquium de fontibus hausit,"
            },
            {
                "verse": "Ingenii virtus unde sit illa sui."
            },
            {
                "verse": "Haec ego vix Pietas Iovis id sine numine possum"
            },
            {
                "verse": "Dicere: fit nomen a pietate Pio."
            },
            {
                "verse": "Cetera quid referam caelesti digna coturno?"
            },
            {
                "verse": "Non sunt mortali nobilitanda lyra."
            },
            {
                "verse": "Illa ego sum custos, dum sontibus ira tonantis"
            },
            {
                "verse": "Fulminat humanis, ante deos Pietas."
            },
            {
                "verse": "Sum dea, sum superis comes una et fida satelles,"
            },
            {
                "verse": "Cum precibus mecum iuncta soror Venia est."
            },
            {
                "verse": "Vis mea vis ingens, sed tunc mihi plurima, quando"
            },
            {
                "verse": "Exhibui munus pontificale Pio."
            },
            {
                "verse": "Sic ego Roma tuis extrema in tempora rebus"
            },
            {
                "verse": "Consului, cum spes nulla relicta foret."
            },
            {
                "verse": "Officii memorem tanti quem publica rerum"
            },
            {
                "verse": "Cura subit, qualem principis esse decet,"
            },
            {
                "verse": "Consilio atque opibus Christi contendit in hostem,"
            },
            {
                "verse": "Servet ut innocuas improbus ille manus."
            },
            {
                "verse": "Difficiles magnis superavit sumptibus Alpes,"
            },
            {
                "verse": "Perfecit pietas, quod valetudo nequit."
            },
            {
                "verse": "Sub pedibus nostris atrox cecidisset Amyrras,"
            },
            {
                "verse": "Esset principibus si pietatis idem."
            },
            {
                "verse": "Idem si reges populosque incenderet ardor,"
            },
            {
                "verse": "Hostis ab Europa verteret ille manus."
            },
            {
                "verse": "Sed pietas fit quina Pii, velut ordine lunae"
            },
            {
                "verse": "Caerula designant quinque per arma crucem."
            },
            {
                "verse": "Eneas primam laudem pietatis adeptus,"
            },
            {
                "verse": "Hostili quoniam traxit ab igne lares."
            },
            {
                "verse": "Sic ego prima Pio, cum relligionis honorem"
            },
            {
                "verse": "Et decus et laudes et sua facta putet."
            },
            {
                "verse": "Me idem Eneas medioque ex hoste parentem"
            },
            {
                "verse": "Abstulit: et pietas illa secunda fuit."
            },
            {
                "verse": "Illa secunda Pio est: iaceant ne inhonora parentum"
            },
            {
                "verse": "Ossa, solo condi nobiliore iubet."
            },
            {
                "verse": "Non magis Ida Iovi nec Phebo Delia tellus"
            },
            {
                "verse": "Grata fuit, tumulus quam fuit ille suis."
            },
            {
                "verse": "Illic angelici spirant in marmore vultus,"
            },
            {
                "verse": "Pontificisque sonat carmen ab ore Pii:"
            },
            {
                "verse": "Silvius hic iaceo, coniunx Victoria mecum est;"
            },
            {
                "verse": "Filius hoc clausit marmore papa Pius."
            },
            {
                "verse": "Quid poterat maius reddi viventibus, o Pi?"
            },
            {
                "verse": "Carminis obsequio vivit uterque tuo."
            },
            {
                "verse": "Haec laus, haec pietas summumque in funere munus"
            },
            {
                "verse": "Gloria perpetuae posteritatis erit."
            },
            {
                "verse": "Omnia cum raperet mors invidiosa per aevum,"
            },
            {
                "verse": "Sola sepulchrali victa decore fuit."
            },
            {
                "verse": "Tertia si quid erit misereri et parcere victis,"
            },
            {
                "verse": "Quos liquet excessus penituisse Pium."
            },
            {
                "verse": "Quanta sui in domitos pietas, domus una Sabellae"
            },
            {
                "verse": "Pluribus exemplo scilicet esse potest."
            },
            {
                "verse": "Parcere subiectis quam debellare superbos"
            },
            {
                "verse": "More dei visum lautius esse Pio."
            },
            {
                "verse": "Discite ab exemplo Pi quisque ignoscere victis,"
            },
            {
                "verse": "Nil pietas aliud hoc sua maius habet."
            },
            {
                "verse": "Non aliter Caesar divum meruisset honores,"
            },
            {
                "verse": "Unde Pio soboles Iulia fecit avos."
            },
            {
                "verse": "Nativae telluris amor fit in ordine quarta:"
            },
            {
                "verse": "Quam satis est ultra diligit ille suos."
            },
            {
                "verse": "Omnia cum superet, solo superatur amore."
            },
            {
                "verse": "Principis o pietas officiosa nimis!"
            },
            {
                "verse": "In medio laus est: superi moderata secundant,"
            },
            {
                "verse": "Aucta ruunt nimium pondere pressa suo."
            },
            {
                "verse": "Artibus ingenuis et vatibus ultima restat,"
            },
            {
                "verse": "His decus hoc illi pontificale fuit."
            },
            {
                "verse": "Si pius est, vates, quorum sibi gloria prima est,"
            },
            {
                "verse": "Spectet, enim vates et coluisse pium est."
            },
            {
                "verse": "Ipsa licet per se radiet, sine carmine virtus"
            },
            {
                "verse": "Deficit: ignorant carmina sola mori."
            },
            {
                "verse": "His illustrari tantum sua saecula possunt"
            },
            {
                "verse": "Et genus et mores, cetera mortis erunt."
            },
            {
                "verse": "Et si Pyerides multorum pectora flamment,"
            },
            {
                "verse": "In laudes feriat plurima dextra lyram."
            },
            {
                "verse": "Non illo gravius quisquam perstrinxerit, unde"
            },
            {
                "verse": "Ediderit proles Piccolomina Pium."
            },
            {
                "verse": "Sic illi virtus divina et spiritus implet"
            },
            {
                "verse": "Ingenium, candor tantus ab ore nitet."
            },
            {
                "verse": "Sed tua rauca sonant nec munere dignus Orati"
            },
            {
                "verse": "Frondis honoratae: rauce poeta vale!"
            }
        ],
        [
            {
                "verse": "Dux genus egregium bello quo sospite nunquam"
            },
            {
                "verse": "Res Italum reor externae succumbere genti,"
            },
            {
                "verse": "Cernis ut insultet furiis agitatus Amyrras"
            },
            {
                "verse": "Successu rerum domita quam nobile quondam"
            },
            {
                "verse": "Hospitium pelagi Pausania condidit urbe"
            },
            {
                "verse": "Concipit Europen, Italos satis esse fatetur,"
            },
            {
                "verse": "Conatus qui iam tantos et vota morentur."
            },
            {
                "verse": "Nec minus audaci populos premit undique bello"
            },
            {
                "verse": "Finitimos urbesque et agros et regna lacessit"
            },
            {
                "verse": "Pandoniae, ac ripas Histri circumsonat armis"
            },
            {
                "verse": "Otumani genus, obscurum trans accola pontum"
            },
            {
                "verse": "Euxinum et Tanaim Mahomes erupit ab orcho,"
            },
            {
                "verse": "Qui ferro et flammis caelum populetur et orbem."
            },
            {
                "verse": "Si non vis animi necdum vigor ille recessit"
            },
            {
                "verse": "Martius ante dies, o quid teris otia frustra"
            },
            {
                "verse": "Ductor et imbelles sinis ire inglorius annos?"
            },
            {
                "verse": "Non illi regnum Italiae veterumque labores,"
            },
            {
                "verse": "Sed tibi fata parant. Nam rebus ad ultima lapsis"
            },
            {
                "verse": "Dum spes nulla tibi, quotiens fortuna refulsit!"
            },
            {
                "verse": "Imperium optasti Ligurum: non irrita voti"
            },
            {
                "verse": "Sors fuit; hostiles collato Marte catervas"
            },
            {
                "verse": "Fulminis in morem fudit tua vivida virtus."
            },
            {
                "verse": "In caput arma tuum moliti et foedus et iram"
            },
            {
                "verse": "Regnator Siculum Venetique: in turbine rerum"
            },
            {
                "verse": "Vis (inopem quamquam auxilii) non terruit ulla."
            },
            {
                "verse": "Quin auro atque opibus fidentes fortibus armis"
            },
            {
                "verse": "Saepe renitentis Venetos ad foedera duxti."
            },
            {
                "verse": "Hanibalem totiens victum Picininiaque arma"
            },
            {
                "verse": "Vidimus et mediis Veronae moenibus olim"
            },
            {
                "verse": "Eiectum, cum tot galeas et scuta virosque"
            },
            {
                "verse": "Fluctibus involvens Athesis mare decolor intras."
            },
            {
                "verse": "Quid super Ausonias acies aut oppida victor"
            },
            {
                "verse": "Edideris memorent alii, quibus auxeris armis"
            },
            {
                "verse": "Rem Venetum, populos quot sub dicione dedisti."
            },
            {
                "verse": "Si decus Ausoniae vel relligionis honorem"
            },
            {
                "verse": "Respicis, aeternum numen si virginis alvo"
            },
            {
                "verse": "Includi reris voluisse et corpore fungi"
            },
            {
                "verse": "Mortali, cum nil in se mortale fuisset,"
            },
            {
                "verse": "Supplicium ob noxam primi subiisse parentis,"
            },
            {
                "verse": "Aude animi fidens quo te vocat ardua virtus!"
            },
            {
                "verse": "Sentiat ille acies et quae tibi fulmina Mavors"
            },
            {
                "verse": "Suggerit, et quantus sis experiatur in armis."
            },
            {
                "verse": "Sit labor inprimis Italas adiungere vires;"
            },
            {
                "verse": "Huc studium converte omnemque huc dirige mentem."
            },
            {
                "verse": "Dives opum variarum armentosissima tellus"
            },
            {
                "verse": "Auxilia arma et opes aurum frugesque virosque"
            },
            {
                "verse": "Italia undanti fundet pulcherrima cornu."
            },
            {
                "verse": "Non opus externis belli pro nomine vires:"
            },
            {
                "verse": "Sufficiunt Italae, modo si cumulentur in unum,"
            },
            {
                "verse": "Tutari Ausoniam et venientes pellere Turchos,"
            },
            {
                "verse": "Quin Asiam atque oriens iterum sua sub iuga mittant."
            },
            {
                "verse": "Delige praestantes virtute et viribus annos."
            },
            {
                "verse": "Assueti bello Insubres Boii Lyguresque"
            },
            {
                "verse": "Agmen agant equitum coeant simul undique gentes"
            },
            {
                "verse": "Sfortiadum anguigerumque et ventilet anguis in auras,"
            },
            {
                "verse": "Eminus auratae radient diademata frontis."
            },
            {
                "verse": "Adriaci ad litus mediis super aequoris undis"
            },
            {
                "verse": "Urbs Venetum pollens opibus et classe parata"
            },
            {
                "verse": "Fundatur; late populis dat iura senatus."
            },
            {
                "verse": "Hi quondam assiduo soliti contendere Marte"
            },
            {
                "verse": "Infestumque genus toto detrudere ponto"
            },
            {
                "verse": "Et mare inoffensum servare ac litoris oras"
            },
            {
                "verse": "Sceptraque vix pelagi Neptuno tuta relinquunt."
            },
            {
                "verse": "His si certa sedet belli sententia, quamquam"
            },
            {
                "verse": "Sint in amicitia Turchorum et foedere vincti,"
            },
            {
                "verse": "Armabunt classem: maculas abolere patentis"
            },
            {
                "verse": "Criminis haud alias et dira piacula possunt;"
            },
            {
                "verse": "Nou deerit auxilio forti tutatus Etruscos"
            },
            {
                "verse": "Marte Sigismundus, qui vertere terga coegit"
            },
            {
                "verse": "Alfonsum, cum te Populonia cingeret armis."
            },
            {
                "verse": "Quisne illum, quem non acies nec tela nec enses"
            },
            {
                "verse": "Ferre valent, quem non medio in certamine quisquam"
            },
            {
                "verse": "Audet adire, licet fortuna infensa repugnet ...."
            },
            {
                "verse": "Non tamen indecorem te dux mea musa relinquet."
            },
            {
                "verse": "Mox Siculum poteris regnorum arcessere vires"
            },
            {
                "verse": "Hostis in excidium; ventorum laxet habenas"
            },
            {
                "verse": "Eolus atque omnis furias erumpat ab antro,"
            },
            {
                "verse": "Encheladus flammas, cyclopes fulmina et arma"
            },
            {
                "verse": "Ethnea de rupe, pater Neptunus et omnis"
            },
            {
                "verse": "Neptuni chorus ex imis super aestuus undis"
            },
            {
                "verse": "Involvat rapido Turchorum turbine puppes."
            },
            {
                "verse": "Appulus et Calaber tellus insignis equorum"
            },
            {
                "verse": "Quisque dabunt armenta, Agragas vel qualia quondam"
            },
            {
                "verse": "Nutribat; Cumea deum responsa resolvet,"
            },
            {
                "verse": "Hic ubi Dardanium Eneam sub rupe Sibylla"
            },
            {
                "verse": "Ire ad conspectum docuit genitoris, ut omnis"
            },
            {
                "verse": "Sub duce te Turchus diro sub Marte peribit."
            },
            {
                "verse": "Tot maria et portus non sunt sine classibus et quae"
            },
            {
                "verse": "Proxima Caietae prospectat littora Circes,"
            },
            {
                "verse": "Hic ubi diva viros saeva feritate luporum"
            },
            {
                "verse": "Induit et tristes resonant ad sidera luctus."
            },
            {
                "verse": "Tot quondam rediens spoliis orientis onusta,"
            },
            {
                "verse": "Tot victrix populorum, alio nunc debilis aevo"
            },
            {
                "verse": "Quid mea Roma paras? Desunt tibi robur et arma"
            },
            {
                "verse": "Et manus ob patriam pugnantum et sanguis avorum."
            },
            {
                "verse": "Non Remus et frater, quorum sub moenibus alter"
            },
            {
                "verse": "Occidit, alter agit cum diis genitalibus aevum."
            },
            {
                "verse": "Fabricium quid Pyrrhe times Mummiumve Corinthe,"
            },
            {
                "verse": "Emilium Perseu? geminorum victa sub armis"
            },
            {
                "verse": "Scipiadum Carthago? Premit tot fulmina tellus"
            },
            {
                "verse": "Martis et attritus vix est sine nomine pulvis."
            },
            {
                "verse": "Non genus Alcydae, quorum periere trecenti,"
            },
            {
                "verse": "Non Decii superant, patriae dare Regule vitam"
            },
            {
                "verse": "Non iterum te fata sinunt nec pignora Brute."
            },
            {
                "verse": "Morte iaces, vivis fama, qui passus Orati"
            },
            {
                "verse": "Hostis in occursum post terga avellere pontem."
            },
            {
                "verse": "Non Marcellus adest nec Scaeva aut Scaevola, regem"
            },
            {
                "verse": "Qui petat arsura Turchorum occidere dextra."
            },
            {
                "verse": "Victor ab exilio qui signa ex hoste recepta"
            },
            {
                "verse": "Restituit patriae, tenui iacet obrutus urna."
            },
            {
                "verse": "Te dolor heu quantus feriet fortissime Cesar,"
            },
            {
                "verse": "Si qua pios manes patriae modo gratia tangit"
            },
            {
                "verse": "Seu magis astra colas, cum nemo obsistere Turco"
            },
            {
                "verse": "Audeat et tanta trepident formidine gentes!"
            },
            {
                "verse": "Magnum Roma cie saltemve arcesce Catonem,"
            },
            {
                "verse": "Qui proprio docuit scelerare in sanguine dextram,"
            },
            {
                "verse": "Si genus acre virum et pubem Mavortis alumnam"
            },
            {
                "verse": "Condit humus, tantum monstrent ruitura labores"
            },
            {
                "verse": "Moenia nec quicquam restet nisi nomen et umbra."
            },
            {
                "verse": "Hei ubi pro patria tua Roma potentia nunc est!"
            },
            {
                "verse": "Exoriare aliquis Iuli de sanguine vindex,"
            },
            {
                "verse": "Qui fidei accinctus clipeo vocet agmina regum"
            },
            {
                "verse": "Caesareosque duces terrisque exterminet hostem."
            },
            {
                "verse": "Antistes sit Roma Pius, quo principe rursus"
            },
            {
                "verse": "Laeta triumphales Capitolia ad alta videbis"
            },
            {
                "verse": "Ire ducum currus victasque ex ordine gentes."
            },
            {
                "verse": "Me super Poenos Arabes Ethiopes et Indos"
            },
            {
                "verse": "Oceanique manus austrum boreamque sonantem"
            },
            {
                "verse": "Imperia extendet nullis confinia terris."
            },
            {
                "verse": "At tu dive pater, coelum cui creditur et spe"
            },
            {
                "verse": "Cuncta foves hominemque Iovi si penitet alto"
            },
            {
                "verse": "Concilias, pedibus quamquam gravis et gravis aevo,"
            },
            {
                "verse": "Difficiles magnis superasti sumptibus Alpes"
            },
            {
                "verse": "Utque bonis tantum communibus aspera passus"
            },
            {
                "verse": "Consuleres: haec una tibi via visa salutis,"
            },
            {
                "verse": "Scilicet ut Christi reges qui signa sequuntur"
            },
            {
                "verse": "Conveniant ubi te recepit modo Mantua primum,"
            },
            {
                "verse": "Mantua principibus tellus delecta vocatis"
            },
            {
                "verse": "Hostis in excidium. Quod si tibi longius aevum"
            },
            {
                "verse": "Fata dabunt, Asiae solito ruet omine regnum."
            },
            {
                "verse": "Tu tamen ante Italum metire in proelia vires,"
            },
            {
                "verse": "Discordes populorum animos regumque ducumque"
            },
            {
                "verse": "Redde in amicitiam. Coeant in foedera gentes,"
            },
            {
                "verse": "Omnibus una salus unum et commune periclum,"
            },
            {
                "verse": "Sit labor unus et una indeficiensque voluntas."
            },
            {
                "verse": "Hesperia in Turchos totis vomat aedibus aurum!"
            },
            {
                "verse": "Iunge acies tantum, Pandonides adde Latinis"
            },
            {
                "verse": "Pandoniosque duces, Caesar, quos Marte fatigas."
            },
            {
                "verse": "Quam melius toto certasses corpore regni"
            },
            {
                "verse": "In Turchos: haec ista decet non tempore tali"
            },
            {
                "verse": "Militia et pulchri non sunt sine laude labores."
            },
            {
                "verse": "Imperium si quid solitae virtutis et altae"
            },
            {
                "verse": "Maiestatis habet, fidei si vincula sentis,"
            },
            {
                "verse": "Ante deum sancita (utinam non irrita) dextra,"
            },
            {
                "verse": "Ne divina obitum pro religione recuses,"
            },
            {
                "verse": "In Teucros iam verte acies et desine coeptis."
            },
            {
                "verse": "Non audis gemitus et caesae funera gentis?"
            },
            {
                "verse": "Ante aras sanguis clamat tibi fusus ad aures,"
            },
            {
                "verse": "Ante oculos strages hominum miseranda iacet nunc."
            },
            {
                "verse": "Quid tandem expectas? Muros quatit impius hostis"
            },
            {
                "verse": "Marte tuos propiusque malum fit deside cura."
            },
            {
                "verse": "Tuque tuos urges; nonne hi Pandones et Hystri?"
            },
            {
                "verse": "Si te nulla movet pietas nec gloria belli"
            },
            {
                "verse": "Atque eadem mens sit, qui nos urgere tuentur,"
            },
            {
                "verse": "Servitio potius premat et dominetur Amyrras"
            },
            {
                "verse": "Quam tua iura volent. Ego te sate sanguine Iuli"
            },
            {
                "verse": "Per patriam et quicquid pro relligione decorum est"
            },
            {
                "verse": "Obtestor, per signa crucis, quam demon in orcho"
            },
            {
                "verse": "Horruit effractoque expavit Cerberus antro"
            },
            {
                "verse": "Eumenis et diri siluere Exsionis angues,"
            },
            {
                "verse": "Haud operi desiste, ducem caput omnibus armis"
            },
            {
                "verse": "Anguigerum et totis qui gentibus imperet unus"
            },
            {
                "verse": "Instituas. Spes in te omnis, tu Romulus ille,"
            },
            {
                "verse": "Tu Marcellus eris, Decius tu Caesar et ambo"
            },
            {
                "verse": "Scipiadae et quicquid virtus Romana dedisset."
            },
            {
                "verse": "Tempus erit, quo (si dederint pia numina vitam)"
            },
            {
                "verse": "Primus odorata redimitus tempora lauro,"
            },
            {
                "verse": "Ni tua maiestas carmen mortale recuset,"
            },
            {
                "verse": "Marte triumphatas accingar dicere gentes."
            }
        ]
    ]
}