{
    "author": "Ludovico Lazzarelli",
    "title": "de gentilium deorum imaginibus",
    "url": "http://www.poetiditalia.it/texts/LAZZAREL|imag|001",
    "text": [
        [],
        [
            {
                "verse": "ad illustrem dominum divum Federicum Urbini ducem et comitem Ludovici Lazerelli Severinatis poetae laureatiDe gentilium deorum imaginibus liber primus feliciter incipit"
            }
        ],
        [
            {
                "verse": "Cui dedit aeternum bello victoria nomen"
            },
            {
                "verse": "Et mores divi Caesaris unus habes."
            }
        ],
        [
            {
                "verse": "Sume lyre Federice novos spes unica vatum"
            },
            {
                "verse": "Imparibus numeris quos ego tempto modos."
            },
            {
                "verse": "Forte olim in laudum cumulos tua gesta superbo"
            },
            {
                "verse": "Splendidaque altiloquo prosequar arma pede."
            },
            {
                "verse": "Nunc quas vulgus inhers et nescia turba triumphos"
            },
            {
                "verse": "Appellat tactu commaculatque rudi."
            },
            {
                "verse": "Priscorum formas sequor et simulachra deorum"
            },
            {
                "verse": "Pictores tabulis nunc ego signo sonis."
            },
            {
                "verse": "Inter enim pueros dum versarentur et inter"
            },
            {
                "verse": "Indoctos visa est Pieris alma cohors."
            },
            {
                "verse": "Illius adventu divina luce refulxit"
            },
            {
                "verse": "Clarior arrisit contremuitque domus,"
            },
            {
                "verse": "Dumque thoro residens rigidos meditarer iambos"
            },
            {
                "verse": "Et mollem socco claudere pergo pedem."
            },
            {
                "verse": "Candida Calliope Musarum prima loquuta est"
            },
            {
                "verse": "Caelorum credas insonuisse fores."
            },
            {
                "verse": "Linque coturnali vel socco more canenda"
            },
            {
                "verse": "Prorsus inequalis, linque poeta pedes."
            },
            {
                "verse": "Quas vulgo effusas cernis sine honore figuras"
            },
            {
                "verse": "Divorum veteres et simulachra cane."
            },
            {
                "verse": "Te forte audito que damnat turba poetas"
            },
            {
                "verse": "Arguet errores nescia turba suos."
            },
            {
                "verse": "Nonne vides? nostras nunc turpi labe figuras"
            },
            {
                "verse": "Posteritas foedat quas coluere patres."
            },
            {
                "verse": "Nos coluit pastor Golie victor acerbo"
            },
            {
                "verse": "Dum sonitu cythare perfida facta gemit,"
            },
            {
                "verse": "Atque eius soboles titulo que Palladis omnes"
            },
            {
                "verse": "Praecellit voces Castalides coluit."
            },
            {
                "verse": "Quive Dei tribuit leges sub monte receptas"
            },
            {
                "verse": "Nos habuit comites ad sua verba deas;"
            },
            {
                "verse": "Nos pia gens vatum longos coluere per annos"
            },
            {
                "verse": "Posteritas spernit quas coluere senes."
            },
            {
                "verse": "Id ne oneris capiti vereare imponere, namque"
            },
            {
                "verse": "Ipsa adero cythare plectra movebo tuae."
            },
            {
                "verse": "Deducam Aonio dulcissima pocula fonte."
            },
            {
                "verse": "Arrida Castaliis ora rigabis aquis."
            },
            {
                "verse": "Nullus enim proprie vates aetatis honores,"
            },
            {
                "verse": "Nullus enim proprii temporis acta canit."
            },
            {
                "verse": "Ille canit Troiam Graiorum Marte ruentem,"
            },
            {
                "verse": "Thebas ille refert Eacidae et latebras,"
            },
            {
                "verse": "Ille autem Emathiam Romano Marte fatigat,"
            },
            {
                "verse": "Ille urbis Libicae perfida facta canit."
            },
            {
                "verse": "Tuque si sequeris vatum studia alma priorum"
            },
            {
                "verse": "Heroum veterum nunc simulachra cane."
            },
            {
                "verse": "Dux bonus Urbini quo non est dignior alter"
            },
            {
                "verse": "Audiat ad titulos stamina tacta suos."
            },
            {
                "verse": "Quicquid in hoc altum poteris concludere versu"
            },
            {
                "verse": "Ille suo capiet protinus ingenio."
            },
            {
                "verse": "Hic hausit nostros sitienti gutture fontes,"
            },
            {
                "verse": "Attulit huic artes Pallas Athena suas."
            },
            {
                "verse": "Caesaris hic mores, hic servat Caesaris acta,"
            },
            {
                "verse": "Solus hic inter tot nos colit usque duces."
            },
            {
                "verse": "Desierat: tunc haec tremula vix voce peregi"
            },
            {
                "verse": "Namque omnes arctus contremuere mei."
            },
            {
                "verse": "Iussa Medusei dea gurgitis en sequor, adsis:"
            },
            {
                "verse": "Perfer ad optatum littus amica ratem."
            },
            {
                "verse": "Tu modo Pierii studii clarissima merces"
            },
            {
                "verse": "Sume mee princeps qualiacumque lyrae,"
            },
            {
                "verse": "Qualiacumque precor mea perlege carmina princeps"
            },
            {
                "verse": "Porrige Caesareas ad mea scripta manus."
            },
            {
                "verse": "Maxima ni mirum est vis carminis: illa ferarum"
            },
            {
                "verse": "Corda domat, superos ad sua vota trahit."
            },
            {
                "verse": "Iam Ciconum vatem fama est sub vallibus Hemi"
            },
            {
                "verse": "Carmine Bistonias perdomuisse feras."
            },
            {
                "verse": "Hic Acheronthei petiit fera regna baratri,"
            },
            {
                "verse": "Hic potuit Stygium flectere voce Chaos."
            },
            {
                "verse": "Dumque chelym Amphion diverberat ictu"
            },
            {
                "verse": "Nobile murorum carmine struxit opus"
            },
            {
                "verse": "Delphinumque sacer tergo defertur Arion"
            },
            {
                "verse": "Dum fugeret diras in sua fata manus."
            },
            {
                "verse": "Delius et cytharae dum stamina tangit eburnae"
            },
            {
                "verse": "Ad Troiae muros surgere saxa iubet."
            },
            {
                "verse": "Sic ego quae plectro diverbero stamina princeps"
            },
            {
                "verse": "Deprecor annectant pecus amore tuum."
            },
            {
                "verse": "Protinus ad nostrum vox haec te flectat amorem"
            },
            {
                "verse": "Eternique tenax foedus amoris agat."
            },
            {
                "verse": "Quisquis in adversos Rutulis se noverit hostes"
            },
            {
                "verse": "Victrices armis inservisse manus,"
            },
            {
                "verse": "Sive aliquid noscat pulchri et gessisse decori"
            },
            {
                "verse": "Aut pace aut bello militiae atque domi,"
            },
            {
                "verse": "Vatis amat cantus et carminis optat honores,"
            },
            {
                "verse": "Vivat ut aeternos nomen ad usque dies."
            },
            {
                "verse": "Hoc comune sacros inter vatesque ducesque"
            },
            {
                "verse": "Dux agit at vates principis acta canit."
            },
            {
                "verse": "Laurea cantantes exornant serta poetas"
            },
            {
                "verse": "Victoresque duces laurea nexa probat."
            },
            {
                "verse": "Carmina nobilium tribuunt monumenta laborum"
            },
            {
                "verse": "His sine quicquid agas; stat superesse brevi."
            },
            {
                "verse": "Quid foret Aeneas? et quid Priameius Hector?"
            },
            {
                "verse": "Argolici atque Itali quidve alii proceres?"
            },
            {
                "verse": "Nam canit illorum laudes vox inclita vatum"
            },
            {
                "verse": "Egregium nomen carmine restat adhuc."
            },
            {
                "verse": "Munus habent proceres magnum si fortia vates"
            },
            {
                "verse": "Facta canant, laudum si celebretur honos."
            },
            {
                "verse": "Me precor hoc tenui patere insudasse libello,"
            },
            {
                "verse": "Dumque aetas crescet, crescet et ingenium."
            },
            {
                "verse": "Tunc potero longos proscindere remige fluctus,"
            },
            {
                "verse": "Tunc potero armisonos pungere Martis equos."
            },
            {
                "verse": "Maxima iam laudum debetur gloria priscis"
            },
            {
                "verse": "Vatibus: est vatum digna favore cohors."
            },
            {
                "verse": "Moribus incultus nam cum gens prisca fuisset"
            },
            {
                "verse": "Et sine naturae cognitione sua"
            },
            {
                "verse": "Non antecessus aliqua non mente futura"
            },
            {
                "verse": "Vixque bene instantis temporis acta videns,"
            },
            {
                "verse": "Differrent hominesque feris discrimine parvo"
            },
            {
                "verse": "Cum sine divina religione forent."
            },
            {
                "verse": "Tunc electa deis gens antiquissima vatum"
            },
            {
                "verse": "Surrexit mores composuitque rudes,"
            },
            {
                "verse": "Edocuit necnon elementa et cetera quaeque"
            },
            {
                "verse": "Condita non casu sed statuente Deo."
            },
            {
                "verse": "Hinc hominem fertur formasse Promethea primum"
            },
            {
                "verse": "Pectora qui rostris dilanianda dedit."
            },
            {
                "verse": "Thracius hinc Orfeus, hinc est Dirceus alumnus:"
            },
            {
                "verse": "Hic solitus montes, ille movere feras;"
            },
            {
                "verse": "Hinc curvos delphines aqua perhibetur Arion"
            },
            {
                "verse": "Equoris in media supposuisse sibi."
            },
            {
                "verse": "Falsa licet multis videantur voce Sibillae"
            },
            {
                "verse": "Faticana et vates vera dedere tamen;"
            },
            {
                "verse": "Perlege Erithreae Cumeae et verba Sibillae,"
            },
            {
                "verse": "Det Samia et carmen detque Libissa suum"
            },
            {
                "verse": "Atque aliae quae iam mentem novere deorum"
            },
            {
                "verse": "Unde sibi aeternum nomen habere ferunt;"
            },
            {
                "verse": "Cognosces quantum gens illa haud nescia veri"
            },
            {
                "verse": "Vera sub obtenta fata dedere toga."
            },
            {
                "verse": "Officium vatum ex obliquis vera figuris"
            },
            {
                "verse": "Gesta ducum festis scribere carminibus."
            },
            {
                "verse": "Contemplator item divos fecisse prophetas"
            },
            {
                "verse": "Qui vatum sacri carminis instar habent."
            },
            {
                "verse": "Nonne lacu morsus et qui rabida ora leonum"
            },
            {
                "verse": "Caverat obducta voce futura dedit?"
            },
            {
                "verse": "Quive loco cythara genuit delicta profundo"
            },
            {
                "verse": "Praecinit obscuris fata futura sonis?"
            },
            {
                "verse": "Multa quidem antiquos non intellecta latebant"
            },
            {
                "verse": "Munere quae divo nunc manifesta patent;"
            },
            {
                "verse": "Invenere suis correspondentia rebus"
            },
            {
                "verse": "Signa olim vates et simulachra deum:"
            },
            {
                "verse": "Quae nunc pro nihilo reputant gens indiga sensus"
            },
            {
                "verse": "Sacrilegi et ludis asservere suis."
            },
            {
                "verse": "O saevas hominum pronasque in crimina curas!"
            },
            {
                "verse": "O iam fulmineo tempora digna Iove!"
            },
            {
                "verse": "Desinite, O miseri, manibus maculare profanis"
            },
            {
                "verse": "Heroum vultus sidereosque simul,"
            },
            {
                "verse": "Virtutemque sequi libeat moresque pudicos:"
            },
            {
                "verse": "His meruere duces nomina habere deum."
            },
            {
                "verse": "Propterea et vatum longos laudantur in annos"
            },
            {
                "verse": "Carmine: it aeternos nomen ad usque dies."
            },
            {
                "verse": "Ergo agite obscenos vetitosque reliquite lusus,"
            },
            {
                "verse": "Discite quae priscis detur origo deis,"
            },
            {
                "verse": "Iamque unum esse Deum vatum chorus ille fatetur"
            },
            {
                "verse": "Qui varias statuit rebus inesse vices,"
            },
            {
                "verse": "Quem causam primam et motorem cuncta moventem"
            },
            {
                "verse": "Appellant summis laudibus atque canunt."
            },
            {
                "verse": "Ast elementorum vires velamine certo"
            },
            {
                "verse": "Dum canerent plures asseruere deos:"
            },
            {
                "verse": "Iuppiter est aer et Iuppiter ignis habetur"
            },
            {
                "verse": "Et Iuno terra est, Iuno vocatur aqua."
            },
            {
                "verse": "Iuno Iovis coniunx res cunctas aer et ignis"
            },
            {
                "verse": "Et terra et liquidae procreat humor aquae."
            },
            {
                "verse": "Vis autem terrae generandis vitibus apta"
            },
            {
                "verse": "Bacchus erat: segeti profuit alma Ceres."
            },
            {
                "verse": "Hinc alii atque alii, sic crevit maximus ordo,"
            },
            {
                "verse": "Hinc statuere aras templaque summa deis"
            },
            {
                "verse": "Et mira arte deum magnas cecinere figuras"
            },
            {
                "verse": "Multaque preterea quae meminisse mora est,"
            },
            {
                "verse": "Utque deos colerent facundo augustius ore"
            },
            {
                "verse": "Sensibus occultis fabula nata fuit."
            },
            {
                "verse": "Nam velut aurato statuerunt marmore digna"
            },
            {
                "verse": "Templaque humanis nobiliora casis"
            },
            {
                "verse": "Invenere novas artes seriemque loquendi"
            },
            {
                "verse": "Vatibus inventum sicque poema fuit."
            },
            {
                "verse": "Et gens prisca quidem Graiorum et prisca vatum"
            },
            {
                "verse": "Docta cohors quorum gloria restat adhuc,"
            },
            {
                "verse": "Quoscumque ornari nossent vel pace vel armis"
            },
            {
                "verse": "Non timuere deum dicere stirpe satos."
            },
            {
                "verse": "Post mortem aeternos tribuebant mortis honores"
            },
            {
                "verse": "Aeternisque illos inservere deis."
            },
            {
                "verse": "Cum Polluce suo sic Castor ad astra volavit,"
            },
            {
                "verse": "Occupat obliquo limite uterque locum."
            },
            {
                "verse": "Perseus et pluvio condam conceptus ab auro"
            },
            {
                "verse": "Astra tenet secum traxit et Andromeden,"
            },
            {
                "verse": "Aeneamque canunt Cipriae pia pignora matris"
            },
            {
                "verse": "Et Frigii Anchisae conspicuam sobolem"
            },
            {
                "verse": "Post Troiae excidium Latii post tempora belli"
            },
            {
                "verse": "Susceptum superis Indigetemque vocant."
            },
            {
                "verse": "Quid referamque alios quos nulla aboleverit aetas"
            },
            {
                "verse": "Altiloquis vatum carminibus celebres,"
            },
            {
                "verse": "Non tantum gestis celebres quam carmine sacro?"
            },
            {
                "verse": "Carmina plus vatum quem bene gesta valent."
            },
            {
                "verse": "Sed tua nunc princeps superant miracula Musas,"
            },
            {
                "verse": "Eximii generis tu decus omne tui."
            },
            {
                "verse": "Te laudat fidibus Cyrrheo Phoebus in antro"
            },
            {
                "verse": "Clarus es et bello clarior atque toga."
            },
            {
                "verse": "Si quod et antiquos decuit deceatque recentes,"
            },
            {
                "verse": "Ausim te diva dicere stirpe satum."
            },
            {
                "verse": "Numen eris nobis ceptis et adesto vocatus"
            },
            {
                "verse": "Haecque tuo felix agmine navis eat."
            },
            {
                "verse": "Nunc vos quae colitis Parnasia stagna sorores"
            },
            {
                "verse": "Bellorofontei quae tulit ictus equi"
            },
            {
                "verse": "Mandati memores operis veterumque dierum"
            },
            {
                "verse": "Hoc mecum pariter quaeso subite iugum:"
            },
            {
                "verse": "Nam quaecumque die fuerint meminisse potestis."
            },
            {
                "verse": "Vos propter veterum vita superstes adhuc."
            },
            {
                "verse": "Sic ego sic sumptis cepit Polimnia plectris"
            },
            {
                "verse": "Effundi iures eius ab ore favos,"
            },
            {
                "verse": "Ipsa inter nimphas Heliconides una prioris"
            },
            {
                "verse": "Temporis et possum quae meminisse novi."
            },
            {
                "verse": "Quod petis expediam vates brevibusque monebo:"
            },
            {
                "verse": "Procedat votis quod loquar omne tuis."
            },
            {
                "verse": "Non solum excussa vos qui nunc nube beatum"
            },
            {
                "verse": "Noscitis aeternae religionis iter,"
            },
            {
                "verse": "Verum paene omnes docta ratione vetusti"
            },
            {
                "verse": "Esse unum cunctis disseruere deum."
            },
            {
                "verse": "Quem causam primam rebus dixere creatis"
            },
            {
                "verse": "Motorem et primum qui movet orbis onus,"
            },
            {
                "verse": "Qui maria et caelum terras et cuncta creasset,"
            },
            {
                "verse": "Cui rerum semper pareat omne genus."
            },
            {
                "verse": "At quia mortali carnis sub mole nequibant"
            },
            {
                "verse": "Noscere quae aeterno subsit imago deo,"
            },
            {
                "verse": "Est velut aeternus simul omnia tempora spectans"
            },
            {
                "verse": "Cuius tota subest machina fulta manu,"
            },
            {
                "verse": "Huic formam veteres olim tribuere rotundam"
            },
            {
                "verse": "Quae totum sub se continet orbis onus."
            },
            {
                "verse": "Omnia cui subsint cui subsit mobile primum"
            },
            {
                "verse": "Octo quoque assidua mobilitate globi"
            },
            {
                "verse": "Atque elementorum cui subsidet ordo quaternus"
            },
            {
                "verse": "Quem toto quicquid spirat in orbe colit."
            },
            {
                "verse": "Hic est causa prior, hic est qui cuncta moveri"
            },
            {
                "verse": "Praecipit et stabili praesidet ipse loco,"
            },
            {
                "verse": "Legifer hunc condam spectans in imagine flammae,"
            },
            {
                "verse": "Illaesum medio vidit in igne rubrum."
            },
            {
                "verse": "Hic est ille Deus qui tandem criminis expers"
            },
            {
                "verse": "Mortali voluit delituisse toga,"
            },
            {
                "verse": "Huius et volunt animalia quattuor actus"
            },
            {
                "verse": "Quos gessit terris virgine natus homo."
            },
            {
                "verse": "Num dum desierat sed dum dea talia narrat"
            },
            {
                "verse": "Ad te iam princeps mens mea versa fuit"
            },
            {
                "verse": "Incensusque tuae non parvo laudis amore"
            },
            {
                "verse": "In te suppressa talia voce loquor."
            },
            {
                "verse": "Tu solus laudes in tempora nostra vetustae"
            },
            {
                "verse": "Aetatis revehis priscaque gesta ducum."
            },
            {
                "verse": "Summus ab empyreo qui despicit omnia caelo"
            },
            {
                "verse": "Te regat et recto dirigat orbe rotas."
            },
            {
                "verse": "Postquam desierat Polimnia dicta probarunt"
            },
            {
                "verse": "Germanae. Tum sic incipit Uranie:"
            },
            {
                "verse": "Dumque pios dabat ore modos ego nempe videbar"
            },
            {
                "verse": "Caelorum septem concipere aure sonos."
            },
            {
                "verse": "Pars mea germanae caelestia promere regna"
            },
            {
                "verse": "Aethereis quae sum saepe recepta plagis."
            },
            {
                "verse": "Post primum veteres motorem cuncta moventem"
            },
            {
                "verse": "Post rerum causam quae datur esse prior"
            },
            {
                "verse": "Mobilibus cunctis dixerunt mobile primum"
            },
            {
                "verse": "Nobilius summo: nam propiusque Deo."
            },
            {
                "verse": "Illud enim celeri secum rapit omnia motu"
            },
            {
                "verse": "Impetus illius sidera quaeque trahit."
            },
            {
                "verse": "Et licet errantes stellae nitantur adire"
            },
            {
                "verse": "Adversum validis nemo resistit equis."
            },
            {
                "verse": "Hoc contra octavus contemnere motibus orbis"
            },
            {
                "verse": "Non valet, at longa ducitur ille mora."
            },
            {
                "verse": "Affertur tandem bis ter sex mille per annos"
            },
            {
                "verse": "Sic redit ad punctum ceperat unde prius."
            },
            {
                "verse": "Mobile sed primum prior intellectus in orbem"
            },
            {
                "verse": "Indefessus agit nocte dieque semel."
            },
            {
                "verse": "Dumque refert alios orbes, dum volvitur ipsum"
            },
            {
                "verse": "Naturae totum nobile condit opus."
            },
            {
                "verse": "Nec minus astra vivant proprio currentia motu"
            },
            {
                "verse": "Motorem proprium quilibet orbis habet."
            },
            {
                "verse": "At monet octavi me plurima circulus orbis"
            },
            {
                "verse": "Nunc canere: octavo est fabula multa polo."
            },
            {
                "verse": "Continet obliquo duodenas ordine formas"
            },
            {
                "verse": "Solis iter solis qua gradiuntur equi."
            },
            {
                "verse": "Hic Aries fulget pelago qui perdidit Hellem"
            },
            {
                "verse": "Bisque decem stellis aurea lana nitet."
            },
            {
                "verse": "Qui tulit Europam nivei stat imago iuvenci"
            },
            {
                "verse": "Sive est Inachiae pulchra iuvenca deae?"
            },
            {
                "verse": "Fronte manent Hyades septenoque igne coruscant"
            },
            {
                "verse": "Inque genu totidem Plyades astra tenent."
            },
            {
                "verse": "Alitis ast nivei soboles Ledeaque flammas"
            },
            {
                "verse": "Iamque novem Pollux Castor habetque decem."
            },
            {
                "verse": "Hocque loco pariter Zetum ac Amphiona fratres"
            },
            {
                "verse": "Argutamque lyram signifer orbis habet."
            },
            {
                "verse": "Bisque novem stellis humenti corpore cancer"
            },
            {
                "verse": "Limite signifero brachia curva tenet"
            },
            {
                "verse": "Nemusque leo condam labor Herculis unus"
            },
            {
                "verse": "Iamque novem atque decem continet astra iubis"
            },
            {
                "verse": "Continet et totidem Erigone iam grata puella"
            },
            {
                "verse": "Cognita niveo virgoque lusa deo."
            },
            {
                "verse": "Lancibus exaequans noctes Astrea diebus"
            },
            {
                "verse": "Equum septeno sidere librat onus."
            },
            {
                "verse": "Scorpio et Aemonii Chiron olim incola montis"
            },
            {
                "verse": "Fundunt ter denas et simul octo faces."
            },
            {
                "verse": "Sex Capricornus habet bis denasque ordine flammas"
            },
            {
                "verse": "Bisque novem raptus Frix puer astra tenet."
            },
            {
                "verse": "Quive Typhone fero pavidam eripuere Dionem"
            },
            {
                "verse": "Terque decem fulgent luminibusque novem."
            },
            {
                "verse": "Orbe sub hoc geminae claro stant lumine portae"
            },
            {
                "verse": "Una deum superos quae super astra capit."
            },
            {
                "verse": "Haec quoque semideis aditus parat atque deorum"
            },
            {
                "verse": "Emeritas animas inserit ordinibus."
            },
            {
                "verse": "Altera porta hominum per quam elabuntur ab astris"
            },
            {
                "verse": "Corporeosque arctus vivificant animae."
            },
            {
                "verse": "Occupat una astrum Capricorni ast altera Cancri"
            },
            {
                "verse": "Octipedis claro sidere limen agit."
            },
            {
                "verse": "Letheum hic Liber potum gradientibus offert"
            },
            {
                "verse": "Aetheris atque animas efficit immemores."
            },
            {
                "verse": "Lacteus obliquum candore intersecat orbem"
            },
            {
                "verse": "Qua tropicis signis utraque porta patet."
            },
            {
                "verse": "Sive iter hoc clarum incessus fecere deorum"
            },
            {
                "verse": "Cum peterent magni fulgida tecta Iovis."
            },
            {
                "verse": "Partibus aut binis caelum compago rotundum"
            },
            {
                "verse": "Dum solidat candens vincta peregit iter."
            },
            {
                "verse": "Hicque piis sedes prisci dixere paratas"
            },
            {
                "verse": "Graeciaque Elisias hic ait esse domos."
            },
            {
                "verse": "Aspice sed passim miracula plurima caelo"
            },
            {
                "verse": "Imposita et stellis nomina clara ducum."
            },
            {
                "verse": "Hic geminas ursas complectitur arcticus anguis"
            },
            {
                "verse": "Equoreo tingi gurgite iam vetitas."
            },
            {
                "verse": "Hic nitet Alcidae victoris imago ferarum"
            },
            {
                "verse": "Continet et gemmas hic Adriana novem."
            },
            {
                "verse": "Saturni soboles hic serpentarius ignes"
            },
            {
                "verse": "Indicat Egiptus quem super astra tulit."
            },
            {
                "verse": "Fulget Erithonius flammis et sidere eodem"
            },
            {
                "verse": "Semine Vulcani qui sine matre satus."
            },
            {
                "verse": "Sive est Arctophilax sive Icarus aut puer Archas"
            },
            {
                "verse": "Hic quoque iam gelidi forma Bootis adest,"
            },
            {
                "verse": "Icariusque canis ferventi Sirius astro"
            },
            {
                "verse": "Dum caleat terris languida membra facit."
            },
            {
                "verse": "Hic splendet Cepheus, hic Casiopea coniunx,"
            },
            {
                "verse": "Perseus hic fulget, fulget et Andromede."
            },
            {
                "verse": "Andromedesque hostis micat hic fera bellua piscis"
            },
            {
                "verse": "Qui fuit aurigenae gloria magna ducis."
            },
            {
                "verse": "His caput anguicomae nitet exitiale Medusae"
            },
            {
                "verse": "Dicitur atque Algor Gorgoneumque caput."
            },
            {
                "verse": "Hic ter quinque iubas spargit Neptunius astris"
            },
            {
                "verse": "Pegasus alato qui pede fodit humum."
            },
            {
                "verse": "Qui pede fodit humum nobis fontemque creavit"
            },
            {
                "verse": "Et dedit Aonias quas celebramus aquas."
            },
            {
                "verse": "Hic Mentinei vatis testudo coruscat"
            },
            {
                "verse": "Atque novem delphin sidera vector habet."
            },
            {
                "verse": "Hic Ledeus olor nitet hic Iovis armiger ales"
            },
            {
                "verse": "Qui Ganimedeum pondus in astra tulit."
            },
            {
                "verse": "Hic Phaeton splendet flamma correptus avita"
            },
            {
                "verse": "Eridani rapida fluminis udus aqua."
            },
            {
                "verse": "Ensifer Orion hic splendet Iasonis Argos"
            },
            {
                "verse": "Milvus et hic crater corvus et idra manent."
            },
            {
                "verse": "Subduntur superis animalia quaeque figuris"
            },
            {
                "verse": "Subduntur superis terrea quaeque plagis."
            },
            {
                "verse": "Ergo vides quot sint caelo monumenta priorum"
            },
            {
                "verse": "Qui caelum meritis promeruere suis."
            },
            {
                "verse": "Finierat. cepi meritorum laude suorum"
            },
            {
                "verse": "Si quisquis meruit iam super astra locum."
            },
            {
                "verse": "Et belli et pacis Fredericus laude meretur"
            },
            {
                "verse": "Caelorum recepi lucidiore plaga."
            },
            {
                "verse": "Si licuit priscis iam ficta laude poetis"
            },
            {
                "verse": "Aetherea claros pondere sede viros"
            },
            {
                "verse": "Et nobis liceat non ficta laude merentem"
            },
            {
                "verse": "Scorpion hunc interponere et Erigionem."
            },
            {
                "verse": "Iustitiae cultor sibi commoda signa requirit"
            },
            {
                "verse": "Libra ubi fert horas lancibus equa pares."
            },
            {
                "verse": "Pieris hic orsa est: non haec sententia nostra"
            },
            {
                "verse": "Fucatas laudes mors violenta terit."
            },
            {
                "verse": "Nulla datur virtus magis omni digna favore."
            },
            {
                "verse": "Carior atque Deo quam bene firma fides."
            },
            {
                "verse": "Haec aditus caeli sedes aperitque beatas."
            },
            {
                "verse": "Humanasque animas efficit esse deos:"
            },
            {
                "verse": "Haec parat aeternum divi Omnipotentis amorem;"
            },
            {
                "verse": "Dux tuus hac recta scandet ad astra via."
            },
            {
                "verse": "Sed ceptum peragamus iter. Quae cetera restant"
            },
            {
                "verse": "Enitar resona concrepuisse lyra."
            },
            {
                "verse": "Astrorum has sculptas caelo auxiliante figuras"
            },
            {
                "verse": "Virtutis varium robur habere ferunt."
            },
            {
                "verse": "Pugnantes in equis confirmat Pegasus astro"
            },
            {
                "verse": "At fovet et somnum Cassiopea facit."
            },
            {
                "verse": "Herculis insculpto surgit victoria signo"
            },
            {
                "verse": "Angue sed accinctus dira venena fugat."
            },
            {
                "verse": "Invidiam Perseus diri ne fascinet oclis"
            },
            {
                "verse": "Placat et irati tela trisulca Iovis."
            },
            {
                "verse": "Andromede taedis iunctos confirmat amore,"
            },
            {
                "verse": "Cetera nunc sileo: nam meminisse grave est."
            },
            {
                "verse": "Tunc ego quid mirum est eadem auxiliaris imago"
            },
            {
                "verse": "Principis Urbini pectore sculpta facit."
            },
            {
                "verse": "Victores equites et fas servare fidemque"
            },
            {
                "verse": "Efficit atque animos religione pios."
            },
            {
                "verse": "Tunc iterum Uranie paulum desiste, sequamur"
            },
            {
                "verse": "Neu parva immenso lintea pande mari."
            },
            {
                "verse": "Multum Musa potest, est carminis ampla potestas:"
            },
            {
                "verse": "Illa trahit scopulos et nemora alta trahit,"
            },
            {
                "verse": "Atque feras lenit currentia flumina firmat,"
            },
            {
                "verse": "Inter et adversos ponit amicitias."
            },
            {
                "verse": "Heroum hanc propter veterum simulachra videmus"
            },
            {
                "verse": "Astraque nobilium nomen habere ducum."
            },
            {
                "verse": "Saturni curva minitantem falce figuram"
            },
            {
                "verse": "Qui sex obliquo limite lustra terit."
            },
            {
                "verse": "Iam primus populos Saturnus rexit agrestes:"
            },
            {
                "verse": "Fulva sub hoc domino saecula fuisse ferunt."
            },
            {
                "verse": "Ille patris nomen voluit componere caelo"
            },
            {
                "verse": "Sic caelum caeli nomine nomen habet."
            },
            {
                "verse": "Dumque esset regni sceptrum accepturus inivit"
            },
            {
                "verse": "Foedera nascentes usque necare mares."
            },
            {
                "verse": "Ut iam Titanes post funera sera nepotes"
            },
            {
                "verse": "Susciperent avida debita sceptra manu,"
            },
            {
                "verse": "Dumque igitur natos morti mandare parasset"
            },
            {
                "verse": "Fama est progeniem dente vorasse suam."
            },
            {
                "verse": "Iuppiter ortus erat lapis ast supponitur illi,"
            },
            {
                "verse": "Depulit a puero funera acerba lapis."
            },
            {
                "verse": "Iuppiter Ydeis crescebat conditus antris"
            },
            {
                "verse": "Mulcebat dulci lacte capella Iovem,"
            },
            {
                "verse": "Saepeque mellifluae volucres alimenta dederunt"
            },
            {
                "verse": "Saepius ore Iovis roscida mella locant."
            },
            {
                "verse": "Creverat atque aetas poterat satis apta videri"
            },
            {
                "verse": "Ut posset magnos exsuperare viros."
            },
            {
                "verse": "Clauditur interea Saturnus carcere taetro"
            },
            {
                "verse": "Ut patuit natos iam superesse sibi."
            },
            {
                "verse": "Iuppiter ast populos Curetum cogit in arma"
            },
            {
                "verse": "Exemit vinculis et simul hoste patrem."
            },
            {
                "verse": "Hinc quia forte data Saturnus bella timebat"
            },
            {
                "verse": "Ne sese regnis Iuppiter excuteret"
            },
            {
                "verse": "Praeparat insidias indignaque funera nato"
            },
            {
                "verse": "Temptat et a fatis se rapere usque suis."
            },
            {
                "verse": "Dum fugit at laqueos volucris se saepius isdem"
            },
            {
                "verse": "Implicat et profugae mors violenta venit."
            },
            {
                "verse": "Iuppiter ut reperit fraudem patris ocius arma"
            },
            {
                "verse": "Arma vocat populos se quoque in arma trahit,"
            },
            {
                "verse": "Atque priorem profugum regnis disiecit ademptis."
            },
            {
                "verse": "Qua latuit? Latium terra vocata fuit."
            },
            {
                "verse": "Ille senex tristis susceptus ab hospite Iano"
            },
            {
                "verse": "Ut cepit rudibus imperitare viris"
            },
            {
                "verse": "Agrorum docuit cultus quos falce recurva"
            },
            {
                "verse": "Indicat indoctum composuitque genus."
            },
            {
                "verse": "Hinc veteres longo colerent ut tempore nomen"
            },
            {
                "verse": "Et starent clari iam monumenta ducis"
            },
            {
                "verse": "Saturno nomen primi tribuere planetae"
            },
            {
                "verse": "Quem nitidus caeli septimus orbis habet."
            },
            {
                "verse": "Quam colerent terris simul et sculpsere figuram"
            },
            {
                "verse": "Apta fuit stellae nec minus apta viro."
            },
            {
                "verse": "Nam gravis incessu est gelidus tristisque senecta"
            },
            {
                "verse": "Rusticus aspectu pignoraque ore vorat,"
            },
            {
                "verse": "Vertice velato glauco quoque tectus amictu"
            },
            {
                "verse": "Angue recurvato falce oneratque manum."
            },
            {
                "verse": "Rex fuerat, nunc tempus erit nunc sideris astrum"
            },
            {
                "verse": "Saturnus terris plurima damna ferens."
            },
            {
                "verse": "Saturnus domus est Capricornus Aquarius atque"
            },
            {
                "verse": "Deucalioneas in quibus auget aquas"
            },
            {
                "verse": "Increscitque odium late implacabile terris."
            },
            {
                "verse": "Pax quoque sublatis exsulat alma bonis."
            },
            {
                "verse": "Natus in hoc parva spargit lanugine mentum"
            },
            {
                "verse": "Parvaque dum graditur lumina figit humi"
            },
            {
                "verse": "Et macer atque vorax tumidaque immobilis ira,"
            },
            {
                "verse": "Fuscus erit, tenuis conteget ossa cutis."
            },
            {
                "verse": "Bina supercilia adiunctos flectentur in arcus,"
            },
            {
                "verse": "Aspectu informis sed studiosus erit."
            },
            {
                "verse": "Deducet rivos atque arrida prata rigabit:"
            },
            {
                "verse": "Falce metet segetes, vomere scindet humum,"
            },
            {
                "verse": "Inferet et plantas artem tractabit agrestem,"
            },
            {
                "verse": "Lanigeras molli gramine pascet oves."
            },
            {
                "verse": "Hic feret et linguae discordia pectora dictis,"
            },
            {
                "verse": "Callidus occultae fraudis amator erit."
            },
            {
                "verse": "Saturno teritur ter denis signifer annis,"
            },
            {
                "verse": "Tardus in incessu est fertur et inde senex."
            },
            {
                "verse": "Armatus falce est namque orbis in infima semper"
            },
            {
                "verse": "Infert retrogrado deteriora gradu."
            },
            {
                "verse": "Sideris aspectum velato vertice signat"
            },
            {
                "verse": "Saturni fusco lumine stella nitet."
            },
            {
                "verse": "Angue recurvato caudam qui devorat ore"
            },
            {
                "verse": "Tempora Saturnus continuata notat,"
            },
            {
                "verse": "Et vorat et revomit sua pignora labile tempus"
            },
            {
                "verse": "Et quod bruma rapit mox calor ipse creat."
            },
            {
                "verse": "Est mihi nunc residens augusta in sede canendus"
            },
            {
                "verse": "Iuppiter astringens tela trisulca manu,"
            },
            {
                "verse": "Regali ornatus cultu facieque severus,"
            },
            {
                "verse": "Regia cui nectit fulva corona caput."
            },
            {
                "verse": "Sparsa iacent passim iam corpora dira gigantum"
            },
            {
                "verse": "Quos stravit misso fulminis igne pater."
            },
            {
                "verse": "Stat super atque alis Iovis armiger ales apertis"
            },
            {
                "verse": "Qui tulit Ideum celsus ad astra ducem."
            },
            {
                "verse": "Haec est forma Iovis, sunt haec simulachra Tonantis,"
            },
            {
                "verse": "Hic est ille deus quem vetus error habet,"
            },
            {
                "verse": "Hunc hominum divumque patrem vocat inscia turba,"
            },
            {
                "verse": "Huic struxere patres templa superba deo."
            },
            {
                "verse": "Unde trahant causas et prima exorsa priorum"
            },
            {
                "verse": "Religio haec verbis expediam brevibus."
            },
            {
                "verse": "Iuppiter ut profugum superavit Marte parentem"
            },
            {
                "verse": "Testis et in tanto turbine Flegra fuit,"
            },
            {
                "verse": "Obruit atque suos altis sub montibus hostes"
            },
            {
                "verse": "Contrivitque hostes fulminis ira truces,"
            },
            {
                "verse": "Iamque orbis totas vincendo accepit habenas"
            },
            {
                "verse": "Et passim ducibus concelebratus erat."
            },
            {
                "verse": "Utque Iovis nomen simul et monumenta manerent"
            },
            {
                "verse": "Et staret longe pignus amicitiae,"
            },
            {
                "verse": "Iamque Iovi sacras condebat quilibet aras"
            },
            {
                "verse": "Et Iovis atque suo nomine templa vocat,"
            },
            {
                "verse": "Regnandique locum celso sibi legit Olimpo"
            },
            {
                "verse": "Iuppiter in montis vertice iura dabat."
            },
            {
                "verse": "Sic locus et nomen suasere condita templaque"
            },
            {
                "verse": "Aetherei regem culminis esse Iovem,"
            },
            {
                "verse": "Et quia sic fuerat felici laude beatus"
            },
            {
                "verse": "Et passim terris concelebratus erat,"
            },
            {
                "verse": "Eximiosque colens mores gentemque pudicam"
            },
            {
                "verse": "Atque hostis scelerum criminis ultor erat,"
            },
            {
                "verse": "Et quia tunc fulgens heroum claruit aetas"
            },
            {
                "verse": "Cepere et veteres noscere multa viri."
            },
            {
                "verse": "Quod primum meruere duo sibi sumere nomen,"
            },
            {
                "verse": "Sideris hic meruit nomen habere Iovis,"
            },
            {
                "verse": "Iuppiter Atheus quod fecit Iuppiter Archas,"
            },
            {
                "verse": "Vates Dicteo contribuere Iovi."
            },
            {
                "verse": "Iamque Iovis sexto caeli stat sidus in orbe"
            },
            {
                "verse": "Bis senis annis signiferumque terit."
            },
            {
                "verse": "Piscis et Emonius Chiron Iovis esse feruntur."
            },
            {
                "verse": "Horum letatur Iuppiter hospitio:"
            },
            {
                "verse": "Natus habet vultum mixto candore rubentem,"
            },
            {
                "verse": "Caesaries longa est barbaque plena decet."
            },
            {
                "verse": "Servator fidei nitidoque indutus amictu"
            },
            {
                "verse": "Musarum aeternas natus amabit opes."
            },
            {
                "verse": "Moribus ornatus claris pietatis alumnus"
            },
            {
                "verse": "Vir bonus infandi criminis hostis erit:"
            },
            {
                "verse": "At quia Titanes conflixit Iuppiter armis"
            },
            {
                "verse": "Leto aquilae belli praescius augurio"
            },
            {
                "verse": "Inter aves aquilam tenuit, tutela Iovisque"
            },
            {
                "verse": "Dicitur et rostro stat simul ungue minax."
            },
            {
                "verse": "Arbor erat quercus fuerat Dodonaque silva"
            },
            {
                "verse": "Nam fuerat priscis glans prius esca viris."
            },
            {
                "verse": "Iuppiter et quoniam saepe ignis habetur et aer"
            },
            {
                "verse": "Sceptra Iovis manibus fulminis ira fuit."
            },
            {
                "verse": "Saepius ethereo descendunt fulmina caelo,"
            },
            {
                "verse": "Fulminibus turres et iuga summa ruunt."
            },
            {
                "verse": "Interea effulgens divi armipotentis imago"
            },
            {
                "verse": "Offertur numeris sponte canenda meis."
            },
            {
                "verse": "Tegmine munitus Mavors thoracis aeni"
            },
            {
                "verse": "Casside caesariem sed gravat ense manum."
            },
            {
                "verse": "Armatus residet curru metendus ab alto"
            },
            {
                "verse": "Ferreus et vultu bella rigente vocat."
            },
            {
                "verse": "Stat lupus et numquam domini vestigia linquit"
            },
            {
                "verse": "Atque rapax praeda vivere semper avet."
            },
            {
                "verse": "Hunc olim ante alios prisci coluere Quirites"
            },
            {
                "verse": "Gramineisque aris annua sacra dabant,"
            },
            {
                "verse": "Hunc Iunone satum veteres finxere poetae"
            },
            {
                "verse": "Inguine percusso flore vel Olenio."
            },
            {
                "verse": "Usque adeo nec falsa quidem nam saepe videmus"
            },
            {
                "verse": "Surgere femineis impia bella dolis."
            },
            {
                "verse": "Cur cecidit bello Neptunia Troia decenni?"
            },
            {
                "verse": "Cur magnus Frigio Turnus ense ruit?"
            },
            {
                "verse": "Cur cecidit Pyrrhus manibus iugulatus Orestis?"
            },
            {
                "verse": "Cur pater Eacides sanguine tinxit humus?"
            },
            {
                "verse": "Seu quia numen opum regnorum et numen habetur"
            },
            {
                "verse": "Mavortis mater Iuno vocata fuit."
            },
            {
                "verse": "Divitias propter saevit Mars impius orbe,"
            },
            {
                "verse": "Regna vides propter proelia longa geri."
            },
            {
                "verse": "Hoc nomen vates a quinto sidere caeli"
            },
            {
                "verse": "Iure decens fictis asseruere suis."
            },
            {
                "verse": "Nam Mars aethereo splendens sublimis in orbe"
            },
            {
                "verse": "Despicit et torvo luminis orbe solum."
            },
            {
                "verse": "Suspiciunt diras Aries et Scorpius iras"
            },
            {
                "verse": "Hospitiis tunc Mars sevior esse solet."
            },
            {
                "verse": "Tunc late excidium terris et bella minatur"
            },
            {
                "verse": "Discidia et praedas et mala quaeque viris."
            },
            {
                "verse": "Natus in hoc odiis bello gaudebit et armis,"
            },
            {
                "verse": "Et niger et fusco pectore durus erit."
            },
            {
                "verse": "Talia dicentem stupidus iam lumine lustro"
            },
            {
                "verse": "An ne aliquid dubia mente requiris ait."
            },
            {
                "verse": "Tunc ego si pacis studio Fredericus amoenae"
            },
            {
                "verse": "Et valeat bello non tamen arma cupit."
            },
            {
                "verse": "Vos colit armisonae studium colit atque Minervae"
            },
            {
                "verse": "Non amat insidias sed scelus omne fugat."
            },
            {
                "verse": "An ne illum dicam duri Mavortis alumnum?"
            },
            {
                "verse": "Ambiguae mentis vincula solve dea."
            },
            {
                "verse": "Diva libens nostris haec reddidit alma rogatis."
            },
            {
                "verse": "Nulla mora est: rursus incipit ore loqui"
            },
            {
                "verse": "Et studium et mores et divae mentis habenas"
            },
            {
                "verse": "Iam natura movens hunc probat esse Iovis."
            },
            {
                "verse": "Qua regulum superat fidei intemerata facultas"
            },
            {
                "verse": "In sacros proceres et pietatis opus."
            },
            {
                "verse": "Atque amor egregios placidus quo semper alumnos"
            },
            {
                "verse": "Astrinxit nostro hunc probat esse Iovis."
            },
            {
                "verse": "Quis ne viros colit egregios moresque pudicos?"
            },
            {
                "verse": "Quis iura atque fidem? quis benefacta probat?"
            },
            {
                "verse": "Quis recipit vates quis opem seu probet egenis?"
            },
            {
                "verse": "Hos Fredericus ope suscipit urbe domi."
            },
            {
                "verse": "Libera sed nobis non est mora. Phoebus anhelis"
            },
            {
                "verse": "Nam monet ut de se nunc loquar altis equis."
            },
            {
                "verse": "An ne Iovis primi genitum de semine solem"
            },
            {
                "verse": "An sequar Occeani dicere stirpe satum?"
            },
            {
                "verse": "Niligenae an referam Vulcani stirpe creatum?"
            },
            {
                "verse": "Seu solem appelles sive voces Meropem"
            },
            {
                "verse": "Helio iamque polim Egipto qui condidit urbem"
            },
            {
                "verse": "Et qui Phetontis traditur esse pater."
            },
            {
                "verse": "An ne canam cinctum radiis Iperione natum"
            },
            {
                "verse": "Cui dedit igniferos Iuppiter altus equos?"
            },
            {
                "verse": "Limite quadrivio cum se videt esse viator"
            },
            {
                "verse": "Sic dubitat nescit quo pede sumat iter."
            },
            {
                "verse": "Hos omnes operum meritis voluere vetusti"
            },
            {
                "verse": "Ornatos tanti sideris esse nota."
            },
            {
                "verse": "Tunc erat in pretio virtus, tunc munere dives,"
            },
            {
                "verse": "Tunc poterat virtus imperitare malis."
            },
            {
                "verse": "Hos ego transierim Vulcani atque alma propago"
            },
            {
                "verse": "Caeligenae: nunc te linquere, Apollo, decet."
            },
            {
                "verse": "Solum autem Iovis et Latone pignus amoris"
            },
            {
                "verse": "Te referam resona dulcis Apollo lyra."
            },
            {
                "verse": "Quicquid enim potuere alii fecisse decori"
            },
            {
                "verse": "Id soli vates asseruere tibi."
            },
            {
                "verse": "Hunc Iove progenitum vates cecinere priores."
            },
            {
                "verse": "Atque illum multis nominibus vocitant."
            },
            {
                "verse": "Nunc Sol nunc Titan Phoebusque et fertur Apollo"
            },
            {
                "verse": "Atque habet a variis nomina sumpta locis,"
            },
            {
                "verse": "Pluribus hic calamis tumidum Phitonia peremit."
            },
            {
                "verse": "Sed taceam quas hic arsit amore nurus:"
            },
            {
                "verse": "Hic post Phaetonis crudelia funera nati"
            },
            {
                "verse": "Cyclopes stravit fulminis artifices."
            },
            {
                "verse": "Iam referunt Phoebi curru Phetonta petito"
            },
            {
                "verse": "Ausum flammigeros scandere solis equos."
            },
            {
                "verse": "Visus ut ante oculos stetit acri Scorpius ira"
            },
            {
                "verse": "Attonitus rapidis frena remisit equis."
            },
            {
                "verse": "Hi modo summa petunt loca nunc contermina terris"
            },
            {
                "verse": "Australesque domos nunc Boreaeque nives."
            },
            {
                "verse": "Sic passim totas ussere incendia terras."
            },
            {
                "verse": "Aestibus et sicca ferbuit equor aqua."
            },
            {
                "verse": "Iuppiter et precibus Telluris motus ab altis"
            },
            {
                "verse": "Depulit aurigam fulminis igne rotis:"
            },
            {
                "verse": "Flammarum longo ruit ille per ethera tractu,"
            },
            {
                "verse": "Se tandem Eridani precipitavit aquis."
            },
            {
                "verse": "Vera sub his latitant figmentis: accipe causam"
            },
            {
                "verse": "Quae poterit mentem forte iuvare tuam."
            },
            {
                "verse": "Scorpius autumno Phoebeos suscipit ignes"
            },
            {
                "verse": "Quam vocitant ustam sol graditurque via."
            },
            {
                "verse": "Omnia tunc arent, tunc terris deficit humor,"
            },
            {
                "verse": "Amittit siccas tunc nemus omne comas."
            },
            {
                "verse": "Hic fervor vatum vulgato nomine Phaeton"
            },
            {
                "verse": "Dicitur, hunc ictu Iuppiter ipse ferit."
            },
            {
                "verse": "Opposito surgunt Athlantides orbe ruuntque"
            },
            {
                "verse": "Emissae imbriferis sideribus pluviae."
            },
            {
                "verse": "Sic Phaetonteae pereunt incendia flammae."
            },
            {
                "verse": "Imbribus autumni deficit ille calor."
            },
            {
                "verse": "Iuppiter est aer: Phaeton Iovis excidit ictu,"
            },
            {
                "verse": "Aer enim pluvias tunc iaculatur aquas."
            },
            {
                "verse": "Cetera praetereo nam plurima digna relatu"
            },
            {
                "verse": "Dicentur forsam commodiore loco."
            },
            {
                "verse": "Hic adeo Phoebus fuit alta laude decorus,"
            },
            {
                "verse": "Sideris ornari nomine promeruit."
            },
            {
                "verse": "Quae totas solis designet ab ordine vires"
            },
            {
                "verse": "Huic est Lemniaca regia sculpta manu:"
            },
            {
                "verse": "Purpurea ignifero sub veste coruscus in axe"
            },
            {
                "verse": "Denotat ardentes sideris esse faces;"
            },
            {
                "verse": "Huic nitidum cingit duodenis lucida gemmis"
            },
            {
                "verse": "Nexa caput totidem cum quibus astra notat:"
            },
            {
                "verse": "Quatuor ut vario designet tempora cursu,"
            },
            {
                "verse": "Quatuor hic currum fertur habere rotis,"
            },
            {
                "verse": "Quatuor ut clari sunt partes rite diei,"
            },
            {
                "verse": "Quatuor hic celeres ad iuga cogit equos;"
            },
            {
                "verse": "Hic reliquis flammas astris lucemque ministrat"
            },
            {
                "verse": "Et quarto caeli fervidus orbe nitet,"
            },
            {
                "verse": "Regnaque dum propius septem subiecta trioni"
            },
            {
                "verse": "Respicit et cancri brachia curva calent;"
            },
            {
                "verse": "Solstitium nobis tunc torrida fervet et estas"
            },
            {
                "verse": "Et messor siccas falce metit segetes."
            },
            {
                "verse": "Dum vero australis Capricorni sede moratur"
            },
            {
                "verse": "Brumalis gelida tunc nive torpet humus."
            },
            {
                "verse": "Semper et imberbis semper Sol crine decorus"
            },
            {
                "verse": "Herculeusque leo delphica signa colit."
            },
            {
                "verse": "Dumque ibi sol residet sitientes Sirius agros"
            },
            {
                "verse": "Urit et humentes arrida poscit aquas."
            },
            {
                "verse": "Eliacum genus ast hominum praesigne pudicis"
            },
            {
                "verse": "Moribus atque amplo luminis orbe decet,"
            },
            {
                "verse": "Fronteque conspicua vultu spectabile laeto"
            },
            {
                "verse": "Et quale affirmes candide Phoebe tuum."
            },
            {
                "verse": "Idcirco generique tuo Venus hostis habetur"
            },
            {
                "verse": "Nam decor atque pudor vix simul esse potest."
            },
            {
                "verse": "Ecce Venus nobis diverso scilicet ortu"
            },
            {
                "verse": "Offertur nervos sollicitatque meos."
            },
            {
                "verse": "Unde prius dubiae solvam retinacula puppis,"
            },
            {
                "verse": "Unde iter an Paphio littore puppis eat?"
            },
            {
                "verse": "Sive Venus Caeli fueris de semine creta,"
            },
            {
                "verse": "Sive Dionea stirpe Iovisque sata es."
            },
            {
                "verse": "Seu Caeli quondam desecta parte virili"
            },
            {
                "verse": "Te tulit admixto sanguine spuma maris,"
            },
            {
                "verse": "Te tua nunc nobis praesignis imago canendam"
            },
            {
                "verse": "Offert et Charites atque tuam sobolem."
            },
            {
                "verse": "Hanc finxere deam magnum quoque numen amoris"
            },
            {
                "verse": "Antiqui vates et Paphiam vocitant."
            },
            {
                "verse": "Orbe et enim Paphio primam meretricia lucra"
            },
            {
                "verse": "Instituisse refert hanc labor historiae."
            },
            {
                "verse": "Iudicio Paridis referunt duo numina vultu"
            },
            {
                "verse": "Scilicet Ideis hanc superasse iugis."
            },
            {
                "verse": "Haec et Vulcani coniunx haec fertur Adonis,"
            },
            {
                "verse": "Hanc cum Marte suo ferrea vincula ligant,"
            },
            {
                "verse": "Haec peperit Charites. genetrix haec fertur amoris,"
            },
            {
                "verse": "Nobiscum haec animos ingeniumque acuit:"
            },
            {
                "verse": "Nam si regnet amor sat crescunt carmine vires,"
            },
            {
                "verse": "Sufficit ingenio robora blandus amor."
            },
            {
                "verse": "Hanc propter molli cantavit voce Tibullus,"
            },
            {
                "verse": "Hac duce iam Naso dulce poema tulit"
            },
            {
                "verse": "Et quem marmorea eduxit Verona sub auras"
            },
            {
                "verse": "Cigneis cecinit dulcia furta modis."
            },
            {
                "verse": "Hac duce Philiroes dum fleret funera Titus"
            },
            {
                "verse": "Prompsit olorino flebilis ore modos."
            },
            {
                "verse": "Tolleris ad caelum dum laudibus Anthia virgo"
            },
            {
                "verse": "Idem dulce canit Titus Apollineus"
            },
            {
                "verse": "Atque alii plures Veneris iam signa secuti;"
            },
            {
                "verse": "Hac duce permulcent dulcibus astra sonis,"
            },
            {
                "verse": "Hac duce tu numeros molli testudine cantas"
            },
            {
                "verse": "Dum resonat nervis libera virgo tuis."
            },
            {
                "verse": "Vatum prisca cohors miserorum ut pectus amantum"
            },
            {
                "verse": "Exprimeret motus atque animi varios"
            },
            {
                "verse": "Qualiter ad laqueos sensim rapiantur amoris."
            },
            {
                "verse": "Rite deae Veneris plurima ficta canit."
            },
            {
                "verse": "Inter aves illi niveam dedit esse columbam"
            },
            {
                "verse": "Quae pullos lunae quolibet orbe fovet."
            },
            {
                "verse": "Ast inter flores suavi rosa cessit odore"
            },
            {
                "verse": "Quae rubet et pungit iam redoletque simul."
            },
            {
                "verse": "Sic et amans dulci totum se spargit odore"
            },
            {
                "verse": "Ut placeat curis pungitur et variis"
            },
            {
                "verse": "Pallida multotiens timido solet ora rubore"
            },
            {
                "verse": "Fundere seu rapido victus amore rubet."
            },
            {
                "verse": "Ut rosa iam subito deperdit lecta decorem"
            },
            {
                "verse": "Sicque brevi mollis tempore durat amor."
            },
            {
                "verse": "Arbor inest mirtus de qua pigmenta leguntur"
            },
            {
                "verse": "Quae faciunt Veneris fervere castra iocis."
            },
            {
                "verse": "Albus olor currumque trahit, nam mulcet amantes"
            },
            {
                "verse": "Cantus et argutae stamina tacta lyrae."
            },
            {
                "verse": "Cignus in extrema vitae iam concinit hora"
            },
            {
                "verse": "Sic et amans tamquam carmina dat moriens."
            },
            {
                "verse": "Nuda Venus mediis pelagi natalibus undis"
            },
            {
                "verse": "Enatat et concham candida dextra tenet,"
            },
            {
                "verse": "Nudat enim egregiis curis et rebus amantes,"
            },
            {
                "verse": "Ad se nuda vocat corpora nuda Venus."
            },
            {
                "verse": "Concha quidem coitu se toto corpore miscet"
            },
            {
                "verse": "Curarum pelago naufragat acer amor."
            },
            {
                "verse": "Stat pharetris victor penarum et remige velox"
            },
            {
                "verse": "Nudus velatus luce Cupido puer."
            },
            {
                "verse": "Aurea nunc nervis, nunc plumbea spicula torquet"
            },
            {
                "verse": "Diversoque hominum vulnere corda ferit."
            },
            {
                "verse": "Plumbea tela fugant: facit aurea cuspis amorem"
            },
            {
                "verse": "Utque grave odium sic quoque charus amor."
            },
            {
                "verse": "Nudos nudus amat: quo tendat lumine tecto"
            },
            {
                "verse": "Nescit Amor captos per loca dura trahit,"
            },
            {
                "verse": "Ignarique viae per devia quaeque vogantur:"
            },
            {
                "verse": "Hic puer et iuvenes ad sua castra vocat."
            },
            {
                "verse": "Instabiles horumque animos pernicibus alis"
            },
            {
                "verse": "Signat Amor: pharetris vulnera rapta facit."
            },
            {
                "verse": "Stant simul Idaliae nudato corpore nimphae,"
            },
            {
                "verse": "Candida turba trium grataque turba trium."
            },
            {
                "verse": "Vincta tenent simul alternis sua brachia nodis"
            },
            {
                "verse": "Ut saepe alternus vincula nectit Amor."
            },
            {
                "verse": "Prima tenet vultus adversaque lumina nobis,"
            },
            {
                "verse": "Lumine nos placido cetera turba videt."
            },
            {
                "verse": "Pasithea prior nos molles raptat in ignes,"
            },
            {
                "verse": "Eugiale tractos blanditiis refovet;"
            },
            {
                "verse": "Ast Euprosinne pedicis vincloque tenaci"
            },
            {
                "verse": "Implicat et captos non sinit ire retro."
            },
            {
                "verse": "Tunc Venus in tanto laceros miserata dolore"
            },
            {
                "verse": "Dulcibus illecebris blanditiisque fovet."
            },
            {
                "verse": "A Veneris stella traxere haec plurima vates"
            },
            {
                "verse": "Quae terno caeli praesidet alma loco."
            },
            {
                "verse": "Hoc sidus summo triplici stat nomine caelo:"
            },
            {
                "verse": "Scilicet assidue dicitur esse Venus."
            },
            {
                "verse": "Lucifer in claro apparet si solis in ortu,"
            },
            {
                "verse": "Hesperus at primo tempore noctis erit."
            },
            {
                "verse": "Est Veneris taurus iustaque pondera Librae"
            },
            {
                "verse": "Hospitio quorum comprimit alma Venus,"
            },
            {
                "verse": "Atque odium lenit dulces quoque suadet amores"
            },
            {
                "verse": "Iungit amicitias: foedera pacis agit."
            },
            {
                "verse": "Iam Veneris prolem decorat miranda venustas"
            },
            {
                "verse": "Dulciloquo fandi surgit ab ore lepos."
            },
            {
                "verse": "Et rerum ornatu suavi quoque gaudet odore."
            },
            {
                "verse": "Diligit et choreas dulcia vina iocos;"
            },
            {
                "verse": "Letatur risu, letatur carminis arte,"
            },
            {
                "verse": "Gaudet et inserto nectere flore comas."
            },
            {
                "verse": "Pictorum statuis iam delectatur eburnis"
            },
            {
                "verse": "Et fidibus gaudet dulcisonisque modis,"
            },
            {
                "verse": "Atque Cupidineis facile esuperatur ab armis"
            },
            {
                "verse": "Et Veneris blandas deligit illecebras."
            },
            {
                "verse": "Nunc te Mercuri referam quem protulit ortu"
            },
            {
                "verse": "Maia sub amplexu turgida facta Iovis."
            },
            {
                "verse": "Praeterisse sinam reliquos quos Graecia tanto"
            },
            {
                "verse": "Nomine diversa stirpe canit genitos."
            },
            {
                "verse": "In te et enim solo reliquorum facta redundant"
            },
            {
                "verse": "Omnia: tu solus praemia laudis habes."
            },
            {
                "verse": "Hunc referunt vates dum Phoebus pasceret herbis"
            },
            {
                "verse": "Armenta errantes clam rapuisse boves;"
            },
            {
                "verse": "Vertit et in lapidem Batum qui dicitur index"
            },
            {
                "verse": "Audentem gemino munere furta loqui,"
            },
            {
                "verse": "Inde per augurium dum furta rescisset Apollo"
            },
            {
                "verse": "Mercurium telis exanimare parat;"
            },
            {
                "verse": "Dumque parat vacuas chalamis videt esse pharetras"
            },
            {
                "verse": "Quos clam Mercurius surripuisse datur."
            },
            {
                "verse": "Tum fraudem Phoebus posita Latonius ira"
            },
            {
                "verse": "Risit et optatam iunxit amicitiam"
            },
            {
                "verse": "Paceque composita iam mutua munera sumunt."
            },
            {
                "verse": "Mercurius virgam sumpsit, Apollo lyram:"
            },
            {
                "verse": "Phoebus enim virga Maiae donavit alumnum,"
            },
            {
                "verse": "Phoebum comperta Mercuriusque lyra."
            },
            {
                "verse": "Hic celer atque deum interpres hic semper amorum"
            },
            {
                "verse": "Conscius et iuvit dulcia furta Iovis,"
            },
            {
                "verse": "Hicque Iovis iussu pastorum indutus amictu"
            },
            {
                "verse": "Disparibus septem iam cecinit chalamis."
            },
            {
                "verse": "Atque Argum fundit dum montis vertice servat"
            },
            {
                "verse": "Centeno Inachiam luminis orbe bovem."
            },
            {
                "verse": "Temperat assumpto Cillenius astro galero"
            },
            {
                "verse": "Pendet formosis arctubus apta chlamys,"
            },
            {
                "verse": "Atque pedum celeres decorant thalaria plantas,"
            },
            {
                "verse": "Virga manum gemino cincta dracone gravat."
            },
            {
                "verse": "Stat vigil atque simul cristato vertice gallus"
            },
            {
                "verse": "Et tempestivum praecinit ore diem."
            },
            {
                "verse": "Hic mercatorum furum deus atque viarum"
            },
            {
                "verse": "Numen opis medicae numen et eloquii,"
            },
            {
                "verse": "Hoc cultu varias signat quis praesidet artes"
            },
            {
                "verse": "Mercurius vires sideris atque notat."
            },
            {
                "verse": "Arcadio orator tunc utitur ipse galero"
            },
            {
                "verse": "Dum rem facundo principio loquitur."
            },
            {
                "verse": "Commoda si narrat pendet chlamys arctubus apte"
            },
            {
                "verse": "Verbaque principiis continuata sonent."
            },
            {
                "verse": "Tunc tenet insertam virgam serpente gemello."
            },
            {
                "verse": "Res negat adversas dum probat atque suas"
            },
            {
                "verse": "Tuncque pedes nectunt thalaria si satis apte"
            },
            {
                "verse": "Et brevibus claudat singula quaeque sonis."
            },
            {
                "verse": "Eloquium mercator habet sic mercibus aptum"
            },
            {
                "verse": "Et fictis suadet rebus inesse fidem."
            },
            {
                "verse": "Pervigil at gallus depellit voce soporem"
            },
            {
                "verse": "Nuntiat et radiis accelerare diem."
            },
            {
                "verse": "Tunc mercatorum sua membra cubilibus arcet"
            },
            {
                "verse": "Ante diem evigilans irrequieta cohors"
            },
            {
                "verse": "Et caput obiectat terrae pelagique periclis"
            },
            {
                "verse": "Congestisque alias addere querit opes."
            },
            {
                "verse": "Est nusquam requies, nusquam est quaesita voluptas."
            },
            {
                "verse": "Pectoribus titubat semper avara manus."
            },
            {
                "verse": "Non valet expleri rerum insatiabilis ardor,"
            },
            {
                "verse": "Dum reficis rursus pullulat ista fames."
            },
            {
                "verse": "Hinc et contemptus, hinc summa superbia surgit,"
            },
            {
                "verse": "Hinc tundit superos maesta querela deos,"
            },
            {
                "verse": "Hinc bella atque hominum clades, hinc furta rapinae,"
            },
            {
                "verse": "Hinc terrent pavidos mille pericula viros."
            },
            {
                "verse": "Felix qui Midae congestus negligit aurum,"
            },
            {
                "verse": "Musarum aeternas querit et optat opes."
            },
            {
                "verse": "Felix exiguo vitam qui ducere victu"
            },
            {
                "verse": "Gaudet et immoto pectore spernit opes."
            },
            {
                "verse": "At medicus variis queat ut succurrere morbis"
            },
            {
                "verse": "Respicit aspectus sidereasque moras,"
            },
            {
                "verse": "Lunaresque dies et se qua parte receptet"
            },
            {
                "verse": "Aetheris et qua sit menstrua luna domo."
            },
            {
                "verse": "Ergo dum caeli radiantia concipit astra"
            },
            {
                "verse": "Tunc fertur nitidum tegmen habere caput."
            },
            {
                "verse": "At dum languenti prudenter consulit aegro"
            },
            {
                "verse": "Anguibus implicitum tunc retinet baculum."
            },
            {
                "verse": "Languentum hac virga pigro dat membra sopori,"
            },
            {
                "verse": "Hac virga medicus somnia vana fugat;"
            },
            {
                "verse": "Humorum tranat nubes ventosque resolvit"
            },
            {
                "verse": "Ponderibusve malis languida membra levat."
            },
            {
                "verse": "Pallentes animas interdum ad Tartara mittit,"
            },
            {
                "verse": "Interdum tenebris evocat atque animas."
            },
            {
                "verse": "Tunc ligat et velox pedibus thalaria tersis"
            },
            {
                "verse": "Affecto medicam dum celer addit opem."
            },
            {
                "verse": "Prudentem esse igitur fortunatumque medentem"
            },
            {
                "verse": "Sideraque et propriam noscere oportet opem."
            },
            {
                "verse": "Mercurii sidus caelorum sede secunda"
            },
            {
                "verse": "Praesidet et propius infima quaeque vidit."
            },
            {
                "verse": "Qua totus tegitur Phoebea luce galerum"
            },
            {
                "verse": "Suscipit obnubens luce nitente comas."
            },
            {
                "verse": "Cognitus hinc paucis: nam Phoebi conditus amplo"
            },
            {
                "verse": "Lumine raro hominum cernitur intuitu."
            },
            {
                "verse": "Hic ideo pedibus pennatas continet alas:"
            },
            {
                "verse": "Nam celeri proprio currit in orbe rota."
            },
            {
                "verse": "Et celer assumptis aliorum viribus astra"
            },
            {
                "verse": "Iuvat."
            },
            {
                "verse": "Nuntius hinc dictus Iovis interpresque deorum"
            },
            {
                "verse": "Hinc fertur terris iussa referre deum."
            },
            {
                "verse": "Iunctus namque aliis aliorum robur adauget,"
            },
            {
                "verse": "Illorum effectus nuntiat atque viris."
            },
            {
                "verse": "Virginis hic signum Ledae tenet atque Gemellos"
            },
            {
                "verse": "Hospitio quorum fortior esse solet."
            },
            {
                "verse": "Concubitu gaudet varioque poemate vatum,"
            },
            {
                "verse": "Credulus atque memor Mercurialis erit"
            },
            {
                "verse": "Atque opere artificum rerum varioque colore"
            },
            {
                "verse": "Gaudet et attonsa saepius Ire coma."
            },
            {
                "verse": "Scriptor erit pariter miscens mendacia veris,"
            },
            {
                "verse": "Huncque iuvant merces hunc quoque furta iuvant,"
            },
            {
                "verse": "Et pulchro aspectu facundo gratior ore"
            },
            {
                "verse": "Astrigeri cupidus noscere signa poli."
            },
            {
                "verse": "Doctrina sapiens et mentis acumine praestans"
            },
            {
                "verse": "Et pedibus velox imperiique avidus."
            },
            {
                "verse": "En properat bigis Titania luna coruscis:"
            },
            {
                "verse": "Iure venis poscit iam tua forma locum."
            },
            {
                "verse": "Seu te stirpe vocem Iovis aut Hiperionis ortam?"
            },
            {
                "verse": "Tu restas numeris ultima cura meis."
            },
            {
                "verse": "Hanc tribus antiqui divino carmine vates"
            },
            {
                "verse": "Iam iam praecipuis nominibus decorant."
            },
            {
                "verse": "Nunc Luna est, nunc Proserpina nuncque Diana,"
            },
            {
                "verse": "Hinc Trivia a triplici nomine dicta fuit."
            },
            {
                "verse": "Fungitur officio pro nomine namque Diana"
            },
            {
                "verse": "Dicitur et silvis praesidet Arcadiis."
            },
            {
                "verse": "Venandi et studio Cinthi iuga summa frequentat,"
            },
            {
                "verse": "Circumdat canibus Partheniumque nemus."
            },
            {
                "verse": "Hinc dea venantum est, hinc Cinthia dicta poetis"
            },
            {
                "verse": "Parthenia et semper virginitate potens."
            },
            {
                "verse": "Haec et Parrasiae cum nosset furta puella"
            },
            {
                "verse": "Longe virgineo iussit abesse choro,"
            },
            {
                "verse": "Vertit et in timidum trepidantem Atheona cervum"
            },
            {
                "verse": "Carpendum proprio protinus ore canum."
            },
            {
                "verse": "Huic Delos natale solum dat Delia nomen"
            },
            {
                "verse": "Fabula at haec primum nata sit unde canam."
            },
            {
                "verse": "Amplexu Latona Iovis conceperat olim;"
            },
            {
                "verse": "Non potuit Iuno furta pudenda pati:"
            },
            {
                "verse": "Protinus immisit tabo Phitona tumentem"
            },
            {
                "verse": "Qui grave Latonae persequeretur onus."
            },
            {
                "verse": "Illa fugit totas orbis miseranda per oras,"
            },
            {
                "verse": "Nec reperit natis iam paritura locum,"
            },
            {
                "verse": "Donec ad equoream pervenerit anxia Delon:"
            },
            {
                "verse": "Illic deposuit nobile ventris onus."
            },
            {
                "verse": "Orta prius fuerat spectabilis ore Diana,"
            },
            {
                "verse": "Obstetrix fratri praebuit illa manus."
            },
            {
                "verse": "Protinus egregio vultu fuit ortus Apollo"
            },
            {
                "verse": "Phitona et validis ictibus exanimat."
            },
            {
                "verse": "Ortigia antiquis quae dicta est insula condam"
            },
            {
                "verse": "Delos mutato nomine dicta fuit."
            },
            {
                "verse": "Delius hinc Phoebus, hinc Delia dicta Diana,"
            },
            {
                "verse": "Siquid habet veri fabula doctus eris."
            },
            {
                "verse": "Rege sub Ogigio cum Iuppiter obruit orbem"
            },
            {
                "verse": "Post olim vastas Deucalionis aquas,"
            },
            {
                "verse": "Frigore seu terrae seu magno humore recentis"
            },
            {
                "verse": "Diluvii, nebulis densior aer erat."
            },
            {
                "verse": "Nec caelo terras nec terris cernere caelum"
            },
            {
                "verse": "Fas erat: oppositis nubibus astra latent."
            },
            {
                "verse": "Forte die quodam croceum sub luminis ortum"
            },
            {
                "verse": "Gentibus Ortigie Cinthia visa fuit."
            },
            {
                "verse": "Cinthia visa fuit fulgenti splendida cornu:"
            },
            {
                "verse": "Hinc Phoebus nitidis exiit ortus equis."
            },
            {
                "verse": "Fabula principium prima hinc exordia sumpsit,"
            },
            {
                "verse": "Hinc Phoebo Phoebe dicitur orta prior,"
            },
            {
                "verse": "Hinc dicta obstetrix Phoebi: nam cornibus illum"
            },
            {
                "verse": "Tamquam susciperet proxima visa fuit."
            },
            {
                "verse": "Hanc ideo veteresque nurus sub tempore partus"
            },
            {
                "verse": "Lucinam gemitu parturiente vocant."
            },
            {
                "verse": "At quia sol radiis nebulas tenuaverat atras"
            },
            {
                "verse": "Terra quibus sparsis undique fusca fuit."
            },
            {
                "verse": "Phitona innumeris fertur stravisse sagittis:"
            },
            {
                "verse": "Nam nebulae serpunt anguis et instar habent."
            },
            {
                "verse": "Splendeat at luci dum luna propinqua diurnae"
            },
            {
                "verse": "Tunc et venantum tuncque Diana dea est."
            },
            {
                "verse": "Tempus enim variis tunc est venatibus aptum"
            },
            {
                "verse": "Stupea tunc possunt fallere vincula feras."
            },
            {
                "verse": "Et quoniam tenebras noctis tunc lumine pellit"
            },
            {
                "verse": "Et docet errores praesidet illa viis."
            },
            {
                "verse": "Haec pharetra accincta est sumpto spectabilis arcu,"
            },
            {
                "verse": "Mille ferae in silvis hac feriente cadunt."
            },
            {
                "verse": "Nam torquet diras radiorum luna sagittas"
            },
            {
                "verse": "Et variis morbis luna nocere solet."
            },
            {
                "verse": "Compellit celeres albentes corpora cervos"
            },
            {
                "verse": "Ducere festinas casta Diana rotas."
            },
            {
                "verse": "Inter enim stellas habet album luna colorem"
            },
            {
                "verse": "Omnibus et stellis raptior orbe rotat."
            },
            {
                "verse": "Filia tunc Cereris tunc et Proserpina dicta est"
            },
            {
                "verse": "Oppositos nobis dum videt antipodes."
            },
            {
                "verse": "Tunc et Plutonis coniunx tunc praesidet Orco"
            },
            {
                "verse": "Tun sterilis nullam progeniemque parit."
            },
            {
                "verse": "Pars et enim inferior terrae Plutonis habetur"
            },
            {
                "verse": "Nomine sed superam possidet alma Ceres."
            },
            {
                "verse": "Hinc tractum est sanxisse Iovem sex mensibus illam"
            },
            {
                "verse": "Cum Cerere et totidem coniugis esse thoro."
            },
            {
                "verse": "Luna autem ut primam duxere crepuscula noctem"
            },
            {
                "verse": "Si nitet a nobis luna vocanda venit."
            },
            {
                "verse": "Pastor et Endimion hanc Pan Tegeaeus amavit,"
            },
            {
                "verse": "Hanc lusam niveis velleribus referunt."
            },
            {
                "verse": "Nam qui depascunt latos armenta per agros"
            },
            {
                "verse": "Noctivagae lunae lumina semper amant."
            },
            {
                "verse": "Ros lunae radiis atque aere natus in agros"
            },
            {
                "verse": "Nocte cadens almo cuncta liquore rigat."
            },
            {
                "verse": "Hinc herbae campis, hinc pabula leta virescunt,"
            },
            {
                "verse": "Lanigero surgunt hinc alimenta gregi."
            },
            {
                "verse": "Pastores niveam veteres altaribus agnam"
            },
            {
                "verse": "Mactabant lunae cum pia sacra darent;"
            },
            {
                "verse": "Hinc referunt captam candenti vellere lunam"
            },
            {
                "verse": "Vates qui plectro versicolore canunt."
            },
            {
                "verse": "Iam properat bigis argentea luna coruscis"
            },
            {
                "verse": "Festinis properat vecta duobus equis,"
            },
            {
                "verse": "Quorum alter nigro conspargit corpora villo"
            },
            {
                "verse": "Fert alter niveis candida colla iubis."
            },
            {
                "verse": "Fuscus equus prior est et nocti praesidet atrae,"
            },
            {
                "verse": "Albus equus clarae tempora lucis habet."
            },
            {
                "verse": "Navis habet formam tamquam legat aequora currus"
            },
            {
                "verse": "Luna satis liquidis nam dominatur aquis."
            },
            {
                "verse": "Haec iam Phoebeo sumit sua lumina curru"
            },
            {
                "verse": "Caelorum splendens inferiore loco."
            },
            {
                "verse": "Nunc pleno orbe nitet proprior nunc factaque fratri"
            },
            {
                "verse": "Decrescit: terris cornua clara patent"
            },
            {
                "verse": "Occeanique sinus decrescunt humida quaeque"
            },
            {
                "verse": "Omnis nimpharum iam chorus ima petit."
            },
            {
                "verse": "Phoebeo quantoque magis distabit ab axe"
            },
            {
                "verse": "Plena novo iunctis cornibus orbe nitet."
            },
            {
                "verse": "Occupat octipedis iam concava brachia canchri"
            },
            {
                "verse": "Hospitio cuius redditur humidior."
            },
            {
                "verse": "Tunc poteris felix in aqua tibi condere quicquid"
            },
            {
                "verse": "Piscosas libeat condere sive casas."
            },
            {
                "verse": "Natus erit passim nugarum maximus auctor"
            },
            {
                "verse": "Rumorumque simul nuntius atque vagus."
            },
            {
                "verse": "Saepius huncque iuvat servilem degere vitam"
            },
            {
                "verse": "Et varius vario pectore semper erit."
            },
            {
                "verse": "Felices igitur natos non stirpe parentum"
            },
            {
                "verse": "Sed fausta astrorum sub ditione voco."
            },
            {
                "verse": "Haec sat erunt cythara me nunc cecinisse poeta."
            },
            {
                "verse": "Cetera quae restant scilicet ipse canas."
            },
            {
                "verse": "His dictis subito discedere diva parabat"
            },
            {
                "verse": "Discedens subito voce retenta mea est:"
            },
            {
                "verse": "Quid fugis et dubiae mentis nec vincula resolvis?"
            },
            {
                "verse": "Restat adhuc aliquid quod dea rite canas."
            },
            {
                "verse": "Si dea caelorum arcani non inscia regni"
            },
            {
                "verse": "An liceat famae credere vera doce."
            },
            {
                "verse": "Sirenes fama est caelorum Acheloides orbe"
            },
            {
                "verse": "Quolibet argutos flectere voce sonos."
            },
            {
                "verse": "Et mulcere deos placido quoque sidera cantu"
            },
            {
                "verse": "Ut tacui Uraniae talibus orsa modis."
            },
            {
                "verse": "Parthenopia lyram non hic diverberat ictu,"
            },
            {
                "verse": "Non hic dulcisona Ligia voce canit,"
            },
            {
                "verse": "Non hic Leucosiae pendet cava tibia ab ore"
            },
            {
                "verse": "Si quid habet veri fabula nosce tamen."
            },
            {
                "verse": "Quicquid habet sacri summa ratione poetae"
            },
            {
                "verse": "Antiqui numeris asseruere suis."
            },
            {
                "verse": "Mistica sic poterit iam philosophia Poesis"
            },
            {
                "verse": "Iure suo dici: mistica vera canit."
            },
            {
                "verse": "Caelorum impulsus nam circumductus in orbes"
            },
            {
                "verse": "Dum ruit assiduo concitat orbe sonos."
            },
            {
                "verse": "Fiunt septenae caeli vertigine voces"
            },
            {
                "verse": "Et septem voces fistula Panis habet."
            },
            {
                "verse": "Munivit septem caeli sub imagine cordis"
            },
            {
                "verse": "Mercurius primam comperuitque lyram."
            },
            {
                "verse": "Nascitur aeterno caelorum Musica motu,"
            },
            {
                "verse": "Venit ab ethereis musica quaeque plagis."
            },
            {
                "verse": "Iamque ad corporeos perhibent dum superus arctus"
            },
            {
                "verse": "Devolat hunc caelo Musica prima fovet."
            },
            {
                "verse": "Inde ubi se clausit mortali corporis antro"
            },
            {
                "verse": "Se cantu assiduo conscius usque iuvat."
            },
            {
                "verse": "Omnem habitumque animi sonitu modulante gubernat"
            },
            {
                "verse": "Proelia si poscat classica bella vocant."
            },
            {
                "verse": "Cantus adest interfuso convivia Baccho,"
            },
            {
                "verse": "Cantus agit certa sub ratione pedes,"
            },
            {
                "verse": "Cantus agit somnos et curas lenit acerbas."
            },
            {
                "verse": "Suppremit iratos cum furit ira nocens"
            },
            {
                "verse": "In longum vitamque trahit morbisque medetur"
            },
            {
                "verse": "Tristibus et suadet gaudia pectoribus."
            },
            {
                "verse": "Praeterea in pedicas fictoque in retia cantu"
            },
            {
                "verse": "In virides virgas musica ducit aves."
            },
            {
                "verse": "Imperat arborea pastas recubare sub umbra"
            },
            {
                "verse": "Disparibus calamis fistula Panis oves."
            },
            {
                "verse": "Cantus et ad dulcem iuvenes invitat amorem,"
            },
            {
                "verse": "Cantibus et somnos mulcet amantis amans,"
            },
            {
                "verse": "Cantibus iratae flectetur pectus amicae,"
            },
            {
                "verse": "Flebilis iratae si canis ante fores."
            },
            {
                "verse": "Cantus et humanos animos hortatur ad arma"
            },
            {
                "verse": "Dum castris vocitant Martia bella tubae."
            },
            {
                "verse": "Ille ducum laeta comitatur voce triumphos"
            },
            {
                "verse": "Dum resupinati curribus alta vident."
            },
            {
                "verse": "Ille etiam humanos mulcet quoscumque labores"
            },
            {
                "verse": "Cantat dum pingues scindit arator agros."
            },
            {
                "verse": "Componit radio densis dum licia telis"
            },
            {
                "verse": "Ore canit dulces saepe puella modos."
            },
            {
                "verse": "Tu quoque dum sequeris dulces componere versus"
            },
            {
                "verse": "Ni cantes nullum carmen ab ore fluat."
            },
            {
                "verse": "Compositus numeris alit omnem superus orbem"
            },
            {
                "verse": "Et pariter pisces et volucrum omne genus,"
            },
            {
                "verse": "Hic alit atque homines et quaeque animalia terris,"
            },
            {
                "verse": "Hic docet et varium flectere carmen aves."
            },
            {
                "verse": "Respice cigneo residet iam Musica tergo:"
            },
            {
                "verse": "Nam canit inter aves dulcius albus olor."
            },
            {
                "verse": "Buxus in ore sedet circum instrumenta videsque"
            },
            {
                "verse": "Musica: stant calami dulcisonaeque lyrae."
            },
            {
                "verse": "Viderit hanc Cantus pictam quicumque figuram:"
            },
            {
                "verse": "Iam formae causam noscere rite queat."
            },
            {
                "verse": "Plurima praeterii nam non licet omnia verbis"
            },
            {
                "verse": "Promere: non homini noscere cuncta licet."
            },
            {
                "verse": "Dixit et ex oculis rapta est dea candida nostris:"
            },
            {
                "verse": "Mansit odor mansit colloquiique lepos."
            }
        ]
    ]
}