{
    "author": "Francesco Luisini",
    "title": "carmina",
    "url": "http://www.poetiditalia.it/texts/LUISIN_F|carm|001",
    "text": [
        [
            {
                "verse": "Candida nox venit natalis conscia Christi,"
            },
            {
                "verse": "Nox gemmis, nox et toto preciosior auro."
            },
            {
                "verse": "Candida nox, salve, gelidae salvete, tenebrae,"
            },
            {
                "verse": "Et stellae, tuque, o foelix bos semper asello"
            },
            {
                "verse": "Cum socio, qui nascentem vidistis Iesum"
            },
            {
                "verse": "Qui algentem flatu tepidum fecistis anheli."
            },
            {
                "verse": "O utinam vobis vocis foret usus, et isto"
            },
            {
                "verse": "Vox ore exiret, potis esset quae mihi sanctos"
            },
            {
                "verse": "Commemorare ortus domini, cui sydera parent,"
            },
            {
                "verse": "Aerque, et terra, et Nerei freta vasta sonantis."
            },
            {
                "verse": "Dulcius Ismario non me cecinisset in antro"
            },
            {
                "verse": "Ismarius vates, non me Dircaeus ad arcem"
            },
            {
                "verse": "Thebanam cantu compellens aspera saxa,"
            },
            {
                "verse": "Brumalique movens gaudentes frigore cautes."
            },
            {
                "verse": "Sed tamen almificam fidem, famamque sequamur,"
            },
            {
                "verse": "De te Christe Pater vero rumore canentem"
            },
            {
                "verse": "Quae sacri monuere Patres, monuitque Sybilla."
            },
            {
                "verse": "Clauserat Augustus pacati limina Iani"
            },
            {
                "verse": "Segnia tranquillo diffundens otia mundo,"
            },
            {
                "verse": "Quali Saturno perhibent regnante fuisse"
            },
            {
                "verse": "In terris, prius aetherio quam pulsus Olympo"
            },
            {
                "verse": "Hospes ad Ausonii fugisset moenia Iani"
            },
            {
                "verse": "Arma timens Nati, placido sic orbe Quirinus"
            },
            {
                "verse": "Describi late gentes pater imperat omnes,"
            },
            {
                "verse": "Quas vagus Oceanus spatioso gurgite cingit,"
            },
            {
                "verse": "Describi sese curant quibus alta parantur"
            },
            {
                "verse": "Tunc duo solstitia, in primo sol Ariete lucet"
            },
            {
                "verse": "Cum tepidus, cumque in primam fert lumina libram"
            },
            {
                "verse": "Et quibus ima duo in primis Cancrique Caprique"
            },
            {
                "verse": "Cum sol inspicitur punctis variabilis aestu."
            },
            {
                "verse": "Maximi iussa obeunt Romani Caesaris illi,"
            },
            {
                "verse": "Umbra quibus semel est perpendicularis in anno,"
            },
            {
                "verse": "Quando tenes primum Cancri sol ignea punctum."
            },
            {
                "verse": "Dant nummum sua dictantes quoque nomina iussu,"
            },
            {
                "verse": "Versa quibus semper gelidis Aquilonibus umbra est,"
            },
            {
                "verse": "Zodiacusve quibus, sive est Eclyptica horizon,"
            },
            {
                "verse": "Et Cancri apparet tropicus, demergitur omnis"
            },
            {
                "verse": "Sed Capri, primo Cancri sic sole flagrante"
            },
            {
                "verse": "In puncto est illis horas lux fusa diei"
            },
            {
                "verse": "Unius per bis duodenas, nulla fere est nox,"
            },
            {
                "verse": "Phoebus at in primum Capricorni lampada punctum"
            },
            {
                "verse": "Cum tulit, exigua est lux illis, maxima nox est."
            },
            {
                "verse": "Imperio Augusti parent, orientia cernunt"
            },
            {
                "verse": "Ordine qui obliquo pariterque cadentia signa,"
            },
            {
                "verse": "Et qui perpetuam retinent (mirabile) lucem"
            },
            {
                "verse": "Virgineum dum sol transivit ab Ariete signum,"
            },
            {
                "verse": "Quive etiam, ut fama est, pallenti nocte premuntur"
            },
            {
                "verse": "A Libra excedens dum pisces contigit idem."
            },
            {
                "verse": "Ipse quoque ad iussum senior festinat Ioseph"
            },
            {
                "verse": "Caesaris, et secum argentum, quod praebeat aufert,"
            },
            {
                "verse": "Illi sancta comes Maria est, cui candida vestis"
            },
            {
                "verse": "Virgineos artus operit, non Pamphyla qualem"
            },
            {
                "verse": "Coa manu tenui, qualem non Attalus olim"
            },
            {
                "verse": "Confecit texens aurum, fulvosque smaragdos."
            },
            {
                "verse": "Vestis erat nimia non arte exculta, sed apta"
            },
            {
                "verse": "Temporis id pluviam, et Boream perferre nivalem:"
            },
            {
                "verse": "Ergo senex Nazarreno cum Virgine cedit"
            },
            {
                "verse": "Bethlemiam repetens urbem, nataliaque arva,"
            },
            {
                "verse": "Oenophorum lateri accinctus, capitique galerum,"
            },
            {
                "verse": "Dextra humeroque ferens baculum, moderatur habenam"
            },
            {
                "verse": "Laeva asino, quo Virgo uterum tumefacta, novoque"
            },
            {
                "verse": "Plena Deo cum sarcinulis sublata sedebat,"
            },
            {
                "verse": "Nam Dominos sensim bos sectabatur euntes."
            },
            {
                "verse": "At fertur qua Virgo decens, non secius alma"
            },
            {
                "verse": "Vernat humus (mirum) glaciali frigore, quam si"
            },
            {
                "verse": "Cosmicus ad solem Taurum traduceret ortus."
            },
            {
                "verse": "Purpurei surgunt flores et pullulat omnis"
            },
            {
                "verse": "Arbor et irrigui dulci cum murmure fontes"
            },
            {
                "verse": "Abrupta glacie manant pictaeque volucres"
            },
            {
                "verse": "Vere novo in ramis strepitant sine more canentes."
            },
            {
                "verse": "Bethlemiae ut primum longis erroribus urbis"
            },
            {
                "verse": "Invasit portam senior dux Virginis almae,"
            },
            {
                "verse": "Mille intus strepitus, et murmura caeca vagantum"
            },
            {
                "verse": "Audiit, obsessasque vias inspexit, et ingens"
            },
            {
                "verse": "Undique concilium, sed muta silentia nusquam."
            },
            {
                "verse": "Aere domum hic sibi conducit, subit ille penates"
            },
            {
                "verse": "Et consanguinei, laribusque receptus amici"
            },
            {
                "verse": "Ille est, at pingues adeunt plerique popinas,"
            },
            {
                "verse": "Non aedes vacuae ut fuerint, non templa Deorum,"
            },
            {
                "verse": "Non commune forum, non alta palatia cuique."
            },
            {
                "verse": "Sic memini me pruniferae per rura Revosae"
            },
            {
                "verse": "Aequasset cum Libra diem, noctemque per horas"
            },
            {
                "verse": "Passeribus sepes plenas, dumosque videre"
            },
            {
                "verse": "Cum volucrum numerosa cohors condensior esset"
            },
            {
                "verse": "Quam frons arboreis Aquiloni obnoxia ramis."
            },
            {
                "verse": "Hospitio caruit sic Nazarrenius heros."
            },
            {
                "verse": "Tum vero Herculeas Phoebus contingere metas"
            },
            {
                "verse": "Incipiebat, equis pronas laxabat habenas"
            },
            {
                "verse": "Purpureis fulvum liquens in nubibus aurum."
            },
            {
                "verse": "At senior monitus tenebris, et nocte propinqua"
            },
            {
                "verse": "Hospitium lustrans ad diversoria quaedam"
            },
            {
                "verse": "Proxima concessit, taurum hic, asinumque locavit"
            },
            {
                "verse": "Ad Praesepe ligans nexa per colla cathena."
            },
            {
                "verse": "Hic etiam struxit male tuta cubilia sanctae"
            },
            {
                "verse": "Tum comiti genitor, quam propter et ipse quievit"
            },
            {
                "verse": "Subnixus cubito, et primam rediturus in urbem"
            },
            {
                "verse": "Postera cum primum stellas Aurora recondet."
            },
            {
                "verse": "Sed iam stellifera nox intempesta corona"
            },
            {
                "verse": "Cincta nigrum caput errabat super aequora ponti,"
            },
            {
                "verse": "Et terras omnes, animalia cuncta silebant,"
            },
            {
                "verse": "Pressa sopore gravi parcebant flatibus Austri,"
            },
            {
                "verse": "Nullaque stridebat nocturnas aura per umbras,"
            },
            {
                "verse": "Cum sacrum enixa est utero castissima partum"
            },
            {
                "verse": "Virgo hilaris salvi nulla cum labe pudoris"
            },
            {
                "verse": "Nec partu Lucinae ullos perpessa labores"
            },
            {
                "verse": "Qualis cadit pomum ramo sine vulnere saxi,"
            },
            {
                "verse": "Vere novo genitum quod praeceps colligit"
            },
            {
                "verse": "Iam putridum, male iam ramis natalibus haerens,"
            },
            {
                "verse": "Illud sollicitat ramo vis nulla caducum"
            },
            {
                "verse": "Pertica nulla, noti nulli, sed sola vetustas,"
            },
            {
                "verse": "Verum sponte cadit dum non sua rumpitur arbos"
            },
            {
                "verse": "Talis ab intacto defluxit corpore Christus"
            },
            {
                "verse": "Virginis almiparae cantu haud excitus ullo"
            },
            {
                "verse": "Matris, et externa non vi compulsus ad auras"
            },
            {
                "verse": "Aetherias, nullique affecta matre dolori."
            },
            {
                "verse": "Iccirco genitrix confestim surgit, ut ante"
            },
            {
                "verse": "Flexa genu stabat, puerumque ad pectora tollit"
            },
            {
                "verse": "Indolis aetheriae referentem signa, supinis"
            },
            {
                "verse": "Nunc palmis ultro conceptum numen adorat,"
            },
            {
                "verse": "Foenilique toro imposuit. Stat fultus agresti"
            },
            {
                "verse": "In herba, per quem labuntur sydera coelo,"
            },
            {
                "verse": "Auricomus radiat Titan, coelumque rotatur."
            },
            {
                "verse": "Structa Donysaeo non illum marmore servat"
            },
            {
                "verse": "Regia, non Tyrio praefulgens lectulus ostro,"
            },
            {
                "verse": "Ecce iacet, bos hinc flatus, hinc fundit asellus,"
            },
            {
                "verse": "Ut Dominus caleat, quem pronus adorat uterque."
            },
            {
                "verse": "In latices olei versus fons cuius in ortu est,"
            },
            {
                "verse": "Et noctis tenuere diem, lucemque tenebrae,"
            },
            {
                "verse": "Balsamaque effudit tellus, et vate canente"
            },
            {
                "verse": "Quem formidavit Tarpeia Caesar in arce."
            },
            {
                "verse": "Interea puerum genitrix dum sancta, foventque"
            },
            {
                "verse": "Quadrupedes, ingens auditur cantus ab alto,"
            },
            {
                "verse": "Pastoresque ciet vicina in valle deorum"
            },
            {
                "verse": "Nuncius alipotens Gabriel, missaque per auras"
            },
            {
                "verse": "Voce leves o lanigeri gregis ite magistri,"
            },
            {
                "verse": "Ite - inquit - confestim omnes, Dominator Olympi"
            },
            {
                "verse": "Nuper enim natus vestrae sub moenibus urbis,"
            },
            {
                "verse": "Speluncae angusto in secessu a matre tenetur."
            },
            {
                "verse": "Dixit et in coelum rutilis se sustulit alis."
            },
            {
                "verse": "Illum mille chori stipant ad sydera euntem"
            },
            {
                "verse": "Gloria in excelsisque Deo, in terraque voluntas"
            },
            {
                "verse": "Queis bona inest, pax sit cantantes, aurea cantu"
            },
            {
                "verse": "Astra, et quo valles imae, collesque resultant."
            },
            {
                "verse": "At male pastores gnari divine, hominisne"
            },
            {
                "verse": "Vox iussisset eos nati ad cunabula Christi"
            },
            {
                "verse": "Tendere, consurgunt pariter, captasque relinquunt"
            },
            {
                "verse": "Excubias pecoris, quas gens Iudaea quotannis"
            },
            {
                "verse": "Ducere solstitio de more solebat utroque."
            },
            {
                "verse": "Lactea dona ferunt omnes, omnesque rutundos"
            },
            {
                "verse": "Caseolos, et castaneas tibi maxime coeli"
            },
            {
                "verse": "Rector, et auditi secum pia dicta volutant"
            },
            {
                "verse": "Numinis assidue: tibi nunc paremus ovantes"
            },
            {
                "verse": "Quisquis es o divum, clamant, sequimurque iubentem."
            },
            {
                "verse": "Sic fati inspiciunt angustum moenibus antrum"
            },
            {
                "verse": "Sub celsis coniunctae urbis, loca nota bubulcis"
            },
            {
                "verse": "Arcta boumque olim sedes, nunc sacra deorum,"
            },
            {
                "verse": "Ob regis natale solum, cui nomine cedit"
            },
            {
                "verse": "Dictaei natale Iovis pulcherrima Creta."
            },
            {
                "verse": "Ast ubi vestibulo steterant sublime canentes"
            },
            {
                "verse": "Pastores facibus flammatis, poplite asellum"
            },
            {
                "verse": "Stare vident flexo, taurumque et saeva tepenti"
            },
            {
                "verse": "Frigora honorato a puero depellere flatu."
            },
            {
                "verse": "Mox blanda coluere Deum prece, rustica laeto"
            },
            {
                "verse": "Munera dantque seni, et Mariae salvere iubentes"
            },
            {
                "verse": "Cuncti utrumque alacri sine fine hinc lumine natum"
            },
            {
                "verse": "Iam pavidi vili in foeno mirantur Iesum,"
            },
            {
                "verse": "Quem quoque visuri Iudaeae climata gentis,"
            },
            {
                "verse": "Aethyopes potiere Magi, stellamque secuti"
            },
            {
                "verse": "E terris abiere suis, quas nulla rotundi"
            },
            {
                "verse": "Zodiaci regio premeret, tamen ungula curvi"
            },
            {
                "verse": "Summa premit paulum diffuso poplite Tauri,"
            },
            {
                "verse": "Nati hos fama Dei regnis eduxit avitis,"
            },
            {
                "verse": "Plurima ab Eois tulerunt cui munera terris"
            },
            {
                "verse": "Mirramque, aurumque et beneolentis thuris acervum."
            },
            {
                "verse": "Illis ut Domini est data copia larga videndi,"
            },
            {
                "verse": "Procubuere simul venerantes numen, et eius"
            },
            {
                "verse": "Mirati paupertatem Matrique, senique"
            },
            {
                "verse": "Opportuna Dei tribuerunt dona sub ortu."
            },
            {
                "verse": "Lutea surgebat iam strato Aurora rubente"
            },
            {
                "verse": "Coniugis Idaei, rubicundo lumine summos"
            },
            {
                "verse": "Spargebat montes, proprios quo cuncta colores"
            },
            {
                "verse": "Sumebant cantumque dabat Cybeleius ales,"
            },
            {
                "verse": "Exequitur magni senior cum iussa Quirini,"
            },
            {
                "verse": "Dat nummum Romae imperio parere fatetur,"
            },
            {
                "verse": "Atque redit Nazarrenus cum Virgine tandem."
            }
        ],
        [
            {
                "verse": "Aggredior natale tuum memorare, Deorum"
            },
            {
                "verse": "Regina, et summi genitrix veneranda Tonantis,"
            },
            {
                "verse": "En tibi parturio carmen, quod Delphica Phoebo"
            },
            {
                "verse": "Inventum cecinit strato Pythone iuventus."
            },
            {
                "verse": "Hoc genere est animus tibi nunc Dea carminis uti,"
            },
            {
                "verse": "Verum non tantis mea cymbula sufficit undis,"
            },
            {
                "verse": "Ut te rite canam, sed tu succurre canenti,"
            },
            {
                "verse": "Affer opem vati Cirrhaei numinis instar,"
            },
            {
                "verse": "Mox alius gerat e pulso victricia Turca"
            },
            {
                "verse": "Vexilla et Veneto praestet numerosa Leoni"
            },
            {
                "verse": "Regna triumphali redimitus tempora lauro,"
            },
            {
                "verse": "Insignemque alius multo sibi comparet aere"
            },
            {
                "verse": "Pace togam, resonetque foro, grandique locutus"
            },
            {
                "verse": "Ore tonet, fulvam Pactoli et quaerat harenam."
            },
            {
                "verse": "Mi sat erit si Virgo meis celebrare camenis"
            },
            {
                "verse": "Te potero, tuus huc heu Luvisinus anhelat,"
            },
            {
                "verse": "Haec mihi praecipua est aliis Dea cura probatis."
            },
            {
                "verse": "Nazarreus fuerat sanctis vir moribus, almo"
            },
            {
                "verse": "Praeditus ingenio, Ioachim Galilaea vocabat."
            },
            {
                "verse": "Multa illi e gravidis exibat victima septis,"
            },
            {
                "verse": "Plenaque spumabant niveo mulctralia lacte,"
            },
            {
                "verse": "Pinguis abundabat toto vel caseus anno,"
            },
            {
                "verse": "Seu cum sol Cancrum peteret, seu lumine Pisces."
            },
            {
                "verse": "Bethlemia huic coniux fuerat, quam nominis Annam"
            },
            {
                "verse": "Concordes dixere patres, foeliciter ambo."
            },
            {
                "verse": "Sic vixere pii perpessi altaria nunquam"
            },
            {
                "verse": "Donorum cumulis, et thure carere Sabaeo,"
            },
            {
                "verse": "Mendicosque pati non aequa mente ferentes."
            },
            {
                "verse": "Zodiacum Phoebus bisdeno cinxerat orbe"
            },
            {
                "verse": "Signaque vigesies lustraverat omnia lucem"
            },
            {
                "verse": "Dans, adimensque suam terris, cum nulla dabatur"
            },
            {
                "verse": "Anna tibi, et Ioachi proles vergentibus annis"
            },
            {
                "verse": "In senium, et tarda furtim reptante senecta."
            },
            {
                "verse": "Iccirco timuistis agi de limine templi"
            },
            {
                "verse": "Sic steriles, sic tam parci sine munere ventris."
            },
            {
                "verse": "Exiguus stabat Ioachis post tecta sacellus"
            },
            {
                "verse": "Frondibus oppositis, et multa vinctus oliva,"
            },
            {
                "verse": "Et bene olens mota Panchaei thuris acerra."
            },
            {
                "verse": "Saepe illum Ioachis cum coniuge suetus adire"
            },
            {
                "verse": "Effigiem Divum venerans ad sydera mente"
            },
            {
                "verse": "Erecta, saepe hic sanctos cumulabat honores"
            },
            {
                "verse": "Donorum pater, et cultum servabat in igne,"
            },
            {
                "verse": "Non deerant hic fraga suum sub tempus odoris"
            },
            {
                "verse": "Cum violis, aliisque rosis, quas rura ministrant,"
            },
            {
                "verse": "Pomaque non aberant Latii Lucullus in oras"
            },
            {
                "verse": "Quae Ponto eduxit, non et quae barbara Persis"
            },
            {
                "verse": "Misit in Aegyptum patriis infecta venenis."
            },
            {
                "verse": "Anna igitur Ioachisque sacram stans haesit ad aram"
            },
            {
                "verse": "Tristior, et lacrimis vultum madefactus uterque,"
            },
            {
                "verse": "Talis erat soboles Cirrhaea in rupe Promethei."
            },
            {
                "verse": "Ante Themim quondam Pirrha cum coniuge sola"
            },
            {
                "verse": "Obruerat campos vasto cum gurgite Nereus,"
            },
            {
                "verse": "Et fuerat gelido tellus subiecta profundo."
            },
            {
                "verse": "Hac demum Ioachis solvit pater ora loquela"
            },
            {
                "verse": "Pronus humi, genibus flexis, aramque tenendo,"
            },
            {
                "verse": "Coniugis tacito dum pendent vota labello."
            },
            {
                "verse": "O qui sydereum nutu moderaris Olympum"
            },
            {
                "verse": "Omnipotens genitor terrae pelagique repertor,"
            },
            {
                "verse": "Arcanis totum libras qui legibus orbem"
            },
            {
                "verse": "Arbitrio, iussuque tuo, quae iusta lacessit"
            },
            {
                "verse": "Te causa ex merito veniens, ut pignora nostra"
            },
            {
                "verse": "Cara neges lecto? Vacuusque hymenaeus obumbret"
            },
            {
                "verse": "Connubium mihi? Iam templis pater alme repellar,"
            },
            {
                "verse": "Et foribus clausis nusquam delubra patebunt"
            },
            {
                "verse": "Iam sterili, populum nulla qui prole tuorum"
            },
            {
                "verse": "Augeam, et oblitus famae melioris inerti"
            },
            {
                "verse": "Occumbam vitae. Sed tu rex magne Deorum"
            },
            {
                "verse": "(Omnia namque potest tua mira potentia) redde"
            },
            {
                "verse": "Foecundum uxoris tumidumque ventrem"
            },
            {
                "verse": "Nec patere ignavo semper torpere veterno,"
            },
            {
                "verse": "Et sine prole tuos, si sunt tibi thurea cordi"
            },
            {
                "verse": "Dona pater, si casta placent tibi corda piorum"
            },
            {
                "verse": "Fac ludat puer in lata mihi parvulus aula,"
            },
            {
                "verse": "Qui tenero ut primum diductus ab utere matris"
            },
            {
                "verse": "Exierit brevibus cunis, et pergere primo"
            },
            {
                "verse": "Doctus erit gressu, vel treis aetate decembres"
            },
            {
                "verse": "Implerit, tua sancta colet delubra sacerdos,"
            },
            {
                "verse": "Sertaque thuricremos, ponetque altaribus ignes"
            },
            {
                "verse": "Seu mas, sive tuo dabitur mihi femina nutu."
            },
            {
                "verse": "Haec fatus Ioachis meritum Diis addit honorem"
            },
            {
                "verse": "Mox et Hierusalem subito parat ire perenni"
            },
            {
                "verse": "Nobile tum divum cultu, sanctique vetusta"
            },
            {
                "verse": "Relligione loci, qualem fert fabula Delon,"
            },
            {
                "verse": "Et Lyciam insignem Pataraei numine Phoebi."
            },
            {
                "verse": "Crastina lucebat croceo Pallantias ortu,"
            },
            {
                "verse": "Et cum noctivagis fugiebat Cynthia tauris,"
            },
            {
                "verse": "Candida et illa dies erat, in qua forte quotannis"
            },
            {
                "verse": "Ierusalem semper Ioachis pater ire solebat,"
            },
            {
                "verse": "Ut prolem multo superum retineret honore."
            },
            {
                "verse": "Ergo viae sese accingit, quaeve exigit usus"
            },
            {
                "verse": "Omnia vitae parat, comeatum cogit inermis"
            },
            {
                "verse": "Nec graditur, lateri nam laevo subligat ensem,"
            },
            {
                "verse": "Ducit Amyclaeumque canem, coeuntque frequentes"
            },
            {
                "verse": "Undique ei comites e Nazarrenide terra,"
            },
            {
                "verse": "Et moestam uxorem se decedente marito"
            },
            {
                "verse": "Solatur molli amplexu cara oscula iungens,"
            },
            {
                "verse": "Commendatque lares, et casti foedera lecti."
            },
            {
                "verse": "Saepius occiduo Tartessia littora curru"
            },
            {
                "verse": "Contingerant Phaetontis equi, Galileus ad urbem"
            },
            {
                "verse": "Hospes ubi optatam pervenit itinere fessus."
            },
            {
                "verse": "Iccirco haud cunctatus adit conspecta Deorum"
            },
            {
                "verse": "Templa pater Ioachis fixis opulentia pyropsis,"
            },
            {
                "verse": "Splendidaque argento, centumque altaribus ampla,"
            },
            {
                "verse": "Nec sentit fore, cum tandem properantibus annis"
            },
            {
                "verse": "Progenies sua stellantes regina per axes"
            },
            {
                "verse": "Augebit numerum Divorum altaribus altis,"
            },
            {
                "verse": "Infundit liquidos capiti sibi turba liquores"
            },
            {
                "verse": "Vota soluturus, nec non pia dona daturus,"
            },
            {
                "verse": "Ignarus Ioachis vicinae accesserat arae,"
            },
            {
                "verse": "Villicus hunc templi tristi cum voce sacerdos"
            },
            {
                "verse": "Increpat, et sacra turbatum trudit ab ara,"
            },
            {
                "verse": "Addit et immani sic verba minantia facto."
            },
            {
                "verse": "Ecquis te vetitas confidentissime Divum"
            },
            {
                "verse": "Iussit adire domos? Quidve hinc peregrine reposcis?"
            },
            {
                "verse": "Cum tibi non liceat sterili contingere sacra"
            },
            {
                "verse": "Limina templorum, nec ubi es considere nulla"
            },
            {
                "verse": "Qui sobole auxisti populum sine pignore lecti."
            },
            {
                "verse": "Tantane te caecae tenuit fiducia mentis,"
            },
            {
                "verse": "Ut neque te leges, nec moverit ipse sacerdos?"
            },
            {
                "verse": "Nunc ego te, praestat sed pellere limine templi"
            },
            {
                "verse": "Dixit, et e foribus peregrinum reppulit audax."
            },
            {
                "verse": "At Ioachis magni incusat non prospera coeli"
            },
            {
                "verse": "Sydera, et ignifero quodcumque est numen in illo,"
            },
            {
                "verse": "Sic aequa quod mente ferant se illudier, udae"
            },
            {
                "verse": "Mox lacrimis maduere genae, singultibus imum"
            },
            {
                "verse": "Concussum est pectus, iam in solos ire recessus,"
            },
            {
                "verse": "Et vitam traxisse inopem mens imperat aegra."
            },
            {
                "verse": "Ergo abit in sylvas, pastores convenit illic"
            },
            {
                "verse": "Ipse suos, sedesque simul desperat avitas"
            },
            {
                "verse": "Saucius ingenti moerentia corda dolore."
            },
            {
                "verse": "Ceu quondam taurus praesepia nota relinquit"
            },
            {
                "verse": "Terribili victus certamine, saepe videmus,"
            },
            {
                "verse": "Nam geminos acri pugna concurrere tauros"
            },
            {
                "verse": "Pro nitida adductos vacca, quam sperat uterque"
            },
            {
                "verse": "Pascentem in prato prope flumina Tiliaventi,"
            },
            {
                "verse": "Illi dura cient obliqua praelia fronte"
            },
            {
                "verse": "Cornibus adversis, caudaque in terga retorta"
            },
            {
                "verse": "Pondere anhelat humus, reboat mugitibus ingens"
            },
            {
                "verse": "Maurus, et undicolae trepidant sub gurgite Nimphae,"
            },
            {
                "verse": "At qui terribili devictus Marte recessit"
            },
            {
                "verse": "Saltibus excedit notis pudibundus, et agros"
            },
            {
                "verse": "Ignotos petit incassum pastore sequente."
            },
            {
                "verse": "Haud aliter Ioachis sylva latet abditus atra,"
            },
            {
                "verse": "Et frustra patriam lugens reminiscitur urbem."
            },
            {
                "verse": "Ante oculos semper sibi templa negata"
            },
            {
                "verse": "Illatamque ignominiam, sortemque nephandam."
            },
            {
                "verse": "Illius ad fletum montana cucurrit Oreas,"
            },
            {
                "verse": "Tutaque Ityraeo properavit Amadryas arcu."
            },
            {
                "verse": "Corniger Arcadii venit Pan colle Lycaei"
            },
            {
                "verse": "Maenalioque iugo, Faunus Laurentibus arvis,"
            },
            {
                "verse": "Daphnaea procera ligans sua cornua lauru."
            },
            {
                "verse": "Cuncta videns opifex rerum de culmine summi"
            },
            {
                "verse": "Aetheris extemplo Gabrielem convocat altus"
            },
            {
                "verse": "Sydereo in solio, mox illi talia mandat."
            },
            {
                "verse": "Expulsus templo Ioachis me cogit ab alto"
            },
            {
                "verse": "Mittere te coelo Gabriel, qui nunc velut exul"
            },
            {
                "verse": "Moenibus e patriis procul est, nec curat"
            },
            {
                "verse": "Amplius uxorem, patriosque revertere fines."
            },
            {
                "verse": "Causa fuit talis secessus munere nudus"
            },
            {
                "verse": "Coniugii torus, et steriles iam segniter anni."
            },
            {
                "verse": "At tu moerenti sobolem promitte futuram"
            },
            {
                "verse": "Quam dicet Mariam, quae virgo puerpera natum"
            },
            {
                "verse": "(Vera cano) nostrum feret. Illum ianitor Orci,"
            },
            {
                "verse": "Et Stygii Manes; vacuusque timebit Avernus,"
            },
            {
                "verse": "Dum prisci labem sceleris mortalibus aegris"
            },
            {
                "verse": "Abluet, obstructique viam reserabit Olympi."
            },
            {
                "verse": "Nam neque desperet prolem languentibus annis"
            },
            {
                "verse": "Nazarreus Ioachis, sic Rachel, sic quoque Sarra"
            },
            {
                "verse": "Praegnarunt. Rutilis igitur delabere ab astris,"
            },
            {
                "verse": "Coge tibi faciles Zephyros. Haud plura locuto"
            },
            {
                "verse": "Obsequitur Gabriel nitidis perlucidus alis,"
            },
            {
                "verse": "Stellatam indutus tunicam stellante cothurno."
            },
            {
                "verse": "Devolat ad terras, qualis Ligurinus ab alta"
            },
            {
                "verse": "Turre nucem sectans, domini quam dextera tollit."
            },
            {
                "verse": "Tum sic alloquitur Ioachim convalle sedentem:"
            },
            {
                "verse": "\"Sic sine spe sobolis venturae extorris opaca"
            },
            {
                "verse": "Rupe sedens Ioachis patriaque Annaque relicta"
            },
            {
                "verse": "Nec sentis tandem quam vasta potentia Divum est?"
            },
            {
                "verse": "Ipse pater superum terram, maria, astraque torquens"
            },
            {
                "verse": "Numine stelliferis ad te me misit ab oris,"
            },
            {
                "verse": "Ut referam tibi venturam per saecula prolem"
            },
            {
                "verse": "Egregiam fama, et benefactis, illa pudore"
            },
            {
                "verse": "Incolumi pariet dominum, qui (credere dignum est)"
            },
            {
                "verse": "Solis utramque domum meritis implebit Olympi"
            },
            {
                "verse": "Recludet prius obstructi mortalibus oras,"
            },
            {
                "verse": "Tartareis metuendus aquis, orbique nephando."
            },
            {
                "verse": "Huius erit genitrix, et filia, sponsaque rite"
            },
            {
                "verse": "Progenies tua, quam Mariam Galilaeae vocabis,"
            },
            {
                "verse": "Nec vero abicias spem tanti pignoris unquam,"
            },
            {
                "verse": "Ipse diu sterilis fueris licet, Annaque coniux,"
            },
            {
                "verse": "Neu dulces foveas natos, superabile magno"
            },
            {
                "verse": "Nil non est coelo, sunt omnia plana Tonanti."
            },
            {
                "verse": "Nonne uteri sterilis tulit ipsa opprobria Sarra"
            },
            {
                "verse": "Decrepita iam aetate gravis? Tamen illa sub auras"
            },
            {
                "verse": "Edidit Isaachum heroem, sterilis quoque Rachel"
            },
            {
                "verse": "Progenuit partu foecundo maxime Ioseph"
            },
            {
                "verse": "Te regnaturum Phariis regionibus olim.\""
            },
            {
                "verse": "Haec simul aetherius retulit mandata minister,"
            },
            {
                "verse": "Ocius in tenuem fugiens evanuit auram"
            },
            {
                "verse": "Sermone in medio, tum vero obmutuit heros"
            },
            {
                "verse": "Nazareus tali aspectu, sed laetus amatae"
            },
            {
                "verse": "Ob donum sobolis gestit, semperque recusat"
            },
            {
                "verse": "Illi dulce patris nomen, mox rursus ad urbem"
            },
            {
                "verse": "Inde redit properans uxorem visere, nec iam"
            },
            {
                "verse": "Connubium infoelix carae sine prolis honore."
            },
            {
                "verse": "Interea Ioachim patris dolet Anna remotum"
            },
            {
                "verse": "Ingentes mirata moras, sic anxia mentem"
            },
            {
                "verse": "Dividit huc, illuc, dum falsa pericula fingit."
            },
            {
                "verse": "Hanc igitur pavidam solatur nuncius idem"
            },
            {
                "verse": "Coelicolum, referens Ioachis tibi qualia nuper,"
            },
            {
                "verse": "Significatque locum, quo occurrat laeta marito"
            },
            {
                "verse": "Iam festinanti patrias contingere sedes."
            },
            {
                "verse": "Anna autem tanto confidens numine duci"
            },
            {
                "verse": "Urbis Nazareae decedit moenibus, illam"
            },
            {
                "verse": "Undique feminea magna comitante caterva"
            },
            {
                "verse": "Qualem purpureae Phoeben per rura Napaeae"
            },
            {
                "verse": "Sive per Eurotae ripas, sive ardua Cynthi"
            },
            {
                "verse": "Per iuga sectantur ductis de more choreis."
            },
            {
                "verse": "Iamque ad Hierusalem portam pervenerat illa,"
            },
            {
                "verse": "Aurea quae fertur, videt adventare maritum"
            },
            {
                "verse": "Hic subito, occurrens cuius dat brachia collo,"
            },
            {
                "verse": "Amplexuque dato inter se, lacrimisque remissis"
            },
            {
                "verse": "Dicta simul referunt, quibus est affatus utrumque"
            },
            {
                "verse": "Qui modo syderea devenit nuncius arce."
            },
            {
                "verse": "Sic vario sermone alacres sua tecta subibant"
            },
            {
                "verse": "Thura Deis adolent, cumulantque altaria donis."
            },
            {
                "verse": "Presserat Erigonen iamdudum Phoebus, et illi"
            },
            {
                "verse": "Quina dies aberat, quin librae sydus adiret,"
            },
            {
                "verse": "Cum foelici utero laevo sine numine natam"
            },
            {
                "verse": "Anna parens peperit, Mariam quam provida dixit,"
            },
            {
                "verse": "Dive tibi quondam genitricem Christe futuram,"
            },
            {
                "verse": "Illa dies, quamquam glacialia tempora adessent"
            },
            {
                "verse": "Verna tamen fuit, immanes non bella Leones"
            },
            {
                "verse": "Tentarunt, placidae iacuerunt littore Phocae,"
            },
            {
                "verse": "Credita nec coelo est volucris, sed dulcia semper"
            },
            {
                "verse": "Carmina fronde sedens fudit. Non cymba Charontis"
            },
            {
                "verse": "Forsan per Stygios volitavit concita fluctus,"
            },
            {
                "verse": "Pallida quin etiam parsissent sontibus umbris"
            },
            {
                "verse": "Tartara, si scirent immites parcere Manes."
            },
            {
                "verse": "Pulchra dies fuit illa quidem, quae prima recenti,"
            },
            {
                "verse": "Affulsitque novo Zephiri sub flamine mundo."
            },
            {
                "verse": "Pulchrior una tamen fuit haec natalis Olympi"
            },
            {
                "verse": "Reginae, apricis radiabant collibus uvae,"
            },
            {
                "verse": "Pomaque foecundos sternebant aurea ramos."
            },
            {
                "verse": "Ergo diem hanc celebrent Garamantes, et Indica proles,"
            },
            {
                "verse": "Hesperiae Gades, et Bosphoron incola Thracem"
            },
            {
                "verse": "Qui tenet, et gelidam vicinus suspicit Arcton."
            }
        ],
        [
            {
                "verse": "Mortales caecis iam mentem avertite curis,"
            },
            {
                "verse": "Et fugite impurae ob noxas contagia vitae,"
            },
            {
                "verse": "Vos Deus aetheria errantes observat ab arce,"
            },
            {
                "verse": "Et coeli e specula radiis opera omnia lustrat"
            },
            {
                "verse": "Ipse suis, qui magni etiam vaga lumina solis"
            },
            {
                "verse": "Immittit terris, noctemque expellit opacam."
            },
            {
                "verse": "Non illi offusae quicquam occultare tenebrae"
            },
            {
                "verse": "Aut hominum potuere artes, et ahenea claustra."
            },
            {
                "verse": "Ille iam tacitos explorat pectoris aestus,"
            },
            {
                "verse": "Secretosque animi motus, atque intima corda,"
            },
            {
                "verse": "Et iam cuncta videt saeclis ventura futuris."
            },
            {
                "verse": "Ille tuas Ninive culpas et crimina vidit"
            },
            {
                "verse": "Admissa in superos gravibus plectenda ruinis,"
            },
            {
                "verse": "Infelix Ninive, et regnis opulenta superbis,"
            },
            {
                "verse": "Regnatrixque Asiae, atque orientis clara triumphis."
            },
            {
                "verse": "Ergo Dei monitis iussus tibi pandere vates"
            },
            {
                "verse": "Fatidicus propere ventura pericula Ionas"
            },
            {
                "verse": "Atque Asia amissa clades aperire futuras,"
            },
            {
                "verse": "Quae non carminibus volucres, non praepete penna"
            },
            {
                "verse": "Augurium docuere ullae, sed Rector Olympi"
            },
            {
                "verse": "Aflatum implevit coelesti Numinis haustu"
            },
            {
                "verse": "Fatorumque dedit seriem praedicere cantu."
            },
            {
                "verse": "Ille tamen magni imperiis parere Tonantis"
            },
            {
                "verse": "Abnegat, et se palmifera procul abdit Ioppe,"
            },
            {
                "verse": "Sive tui veritus Ninive convicia fastus,"
            },
            {
                "verse": "Sive necem, et lapides repetito vulnere iactos,"
            },
            {
                "verse": "Mox inde excedens rapida secat aequora pinu,"
            },
            {
                "verse": "Et petit arva, cilix croceos ubi Tmolus odores"
            },
            {
                "verse": "Diffundit, Tarsi Perseus ubi penniger urbem,"
            },
            {
                "verse": "Et populis sedem posuit sua signa secutis."
            },
            {
                "verse": "Ecce ratem, mediis dum fluctibus errat Ionas"
            },
            {
                "verse": "Adversae invadunt ventis reflantibus undae,"
            },
            {
                "verse": "Et pelago bacchatur hiems, furit humidus Auster,"
            },
            {
                "verse": "Arctoo Boreas sua flamina mittit ab axe,"
            },
            {
                "verse": "Atque Eurus rubris Aurorae stridet ab undis"
            },
            {
                "verse": "Et spumantem imis portum convolvit harenis"
            },
            {
                "verse": "Caeruleique atro densantur in aethere nimbi,"
            },
            {
                "verse": "Ac lucem eripiunt oculis nigrantibus omnem,"
            },
            {
                "verse": "Coelo ignes flagrante micant, tremit horrida tellus,"
            },
            {
                "verse": "Ipse gubernator clavum superantibus Austri"
            },
            {
                "verse": "Vix regit, et praedonem aliquem, dirumve latrone"
            },
            {
                "verse": "Autorem tempestatis, tantaeque procellae"
            },
            {
                "verse": "Puppe vehi clamat, comites iam mergier omnes"
            },
            {
                "verse": "Unius ob noxam, sic diis, fatisque videri."
            },
            {
                "verse": "Ingemuere omnes, et tanto crimine nunquam"
            },
            {
                "verse": "Pollutos sese contendunt, tristis Ionas"
            },
            {
                "verse": "Transtra iacens tenet et compressa voce silescit,"
            },
            {
                "verse": "Atque Dei nimbos, nec non freta vasta veretur"
            },
            {
                "verse": "At sontem ductae sortes testantur Ionam,"
            },
            {
                "verse": "Quem coeli tonitrus iam pridem et caerula poscant,"
            },
            {
                "verse": "Quem ventis deceat dedi ut salis unda quiescat."
            },
            {
                "verse": "Ille autem attollens pallentia lumina coelo"
            },
            {
                "verse": "Stellantes oculos tractus versare per omnes,"
            },
            {
                "verse": "Et vigilem spectare Deum late omnia sentit,"
            },
            {
                "verse": "Qui profugum retrahat ventis et fluctibus atris."
            },
            {
                "verse": "Una omnes quis sit scitantur, numine laeso"
            },
            {
                "verse": "Quo vivat superis invisus, et aequora sulcet,"
            },
            {
                "verse": "Se vatem vocat ille Dei, sibi nomen Ionae"
            },
            {
                "verse": "Esse docet, Niniveque Deum laesisse relicta:"
            },
            {
                "verse": "Me me inquit rapite o comites, et mittite in undas"
            },
            {
                "verse": "Ut venti ponant vehementes, et freta placentur,"
            },
            {
                "verse": "Nam si vestra mei pietas praecordia tanget,"
            },
            {
                "verse": "Nec praeceps iero in pelagi vada salsa profundi,"
            },
            {
                "verse": "Heu quae vos fortuna manet, Nimbosus Orion"
            },
            {
                "verse": "Obruet, et nigris Aquilo summerget harenis."
            },
            {
                "verse": "Has vatis socii voces mirantur Ionae,"
            },
            {
                "verse": "Atque oculos simul ardentes, et flumina fandi."
            },
            {
                "verse": "Tum vero non invitum, ut fata aspera vitent"
            },
            {
                "verse": "E prora tristes deturbant aegrius alta,"
            },
            {
                "verse": "Ille Deum implorans, tacito pia vota labello"
            },
            {
                "verse": "Suspendens, hyemi se atrae et reboantibus Euris"
            },
            {
                "verse": "Devovet, et praeceps tumidi subit aequora ponti."
            },
            {
                "verse": "Tum siluere truces venti, pacata procella est,"
            },
            {
                "verse": "Et placido velox decurrit gurgite puppis."
            },
            {
                "verse": "Ecce autem quod erit cunctis memorabile saeclis,"
            },
            {
                "verse": "Posteraque, et praesens semper mirabitur aetas,"
            },
            {
                "verse": "Monstrum immane maris spumantibus exerit undis"
            },
            {
                "verse": "Ingluviem ingentem, faucesque ostentat hiantes,"
            },
            {
                "verse": "Terribile, horrendum, formidatumque natantum"
            },
            {
                "verse": "Squammifero generi, et curvis alti aequoris antris"
            },
            {
                "verse": "Iam vatem vasto fluitantem captat hiatu"
            },
            {
                "verse": "Ac latam non permansum demittit in alvum."
            },
            {
                "verse": "Ah miser, ah vates miser, ingemuere profundi"
            },
            {
                "verse": "Te scopuli, te turba omnis Nereia luxit,"
            },
            {
                "verse": "Te coryli quas amne suo pater Andracus ambit,"
            },
            {
                "verse": "Et vitrea unda Lyci, Pynarique argenteus humor"
            },
            {
                "verse": "Ter sol Oceano roseos iam merserat axes,"
            },
            {
                "verse": "Ter nox extulerat rorantes atra capillos,"
            },
            {
                "verse": "Cum ferus evomuit viventem cetus Ionam"
            },
            {
                "verse": "Euxini pavidum ah mediis in marmoris undis,"
            },
            {
                "verse": "Conspicitur nullus refluenti navita in alga"
            },
            {
                "verse": "Qui nantem excipiat, qui tutis sistat harenis."
            },
            {
                "verse": "Quanquam illi haud opus est remis, nec puppibus ullis"
            },
            {
                "verse": "Cui se coelicolum comitem rex optimus addit,"
            },
            {
                "verse": "Et nutu tempestates, hyemesque serenat."
            },
            {
                "verse": "Sospes harenoso steterat iam margine Ionas"
            },
            {
                "verse": "Aequoreos toto dispergens corpore rores,"
            },
            {
                "verse": "Extollensque manus convexa ad lucida coeli"
            },
            {
                "verse": "Ore Deo grates, et anhelo pectore agebat,"
            },
            {
                "verse": "Et veniam fuso lacrimarum fonte petebat."
            },
            {
                "verse": "Mox Ninivem sacris properat de more peractis,"
            },
            {
                "verse": "Et fore, ut amissae Ninivitae regna reposcant"
            },
            {
                "verse": "Frustra Asiae memorat, quanta est a littore longe"
            },
            {
                "verse": "Aegaeo Lyciae ad fines limitique fluenta,"
            },
            {
                "verse": "Ah Ninive Ninive tua te tua dira libido"
            },
            {
                "verse": "Excidioque alte vertet fumantia tecta,"
            },
            {
                "verse": "Cum denos quater exoriens sol prompserit ortus."
            },
            {
                "verse": "Sic pater ille Deum statuit, qui saeva rubente"
            },
            {
                "verse": "Fulgura molitur dextra, et fulgentia torquet"
            },
            {
                "verse": "Astra poli. Haec fatus tremefactam terruit urbem"
            },
            {
                "verse": "Et pavida insolitis agitavit pectora curis."
            },
            {
                "verse": "Continuo turbatae adeunt templa omnia matres"
            },
            {
                "verse": "Crinibus effusis, et saccis corpora tectae"
            },
            {
                "verse": "Deponuntque auro contextum et murice mundum."
            },
            {
                "verse": "Id cunctus populus, posito id Diademate tristis"
            },
            {
                "verse": "Rex facit, et cinere immundo caput oraque foedat,"
            },
            {
                "verse": "Omnibus ignem aris, Panchaeosque addit hodores"
            },
            {
                "verse": "Et veniam superos ieiuno pectore poscit."
            },
            {
                "verse": "Nulla illis carpsere herbas armenta diebus,"
            },
            {
                "verse": "Nulli amnem tetigere greges, aut roscida rura,"
            },
            {
                "verse": "Nullus sylvestri cantavit arundine pastor."
            }
        ],
        [
            {
                "verse": "Flate aurae, flate occiduae, quid statis? Et altum"
            },
            {
                "verse": "Aera certatim croceis percurrite pennis"
            },
            {
                "verse": "Et Lusitano regali e sanguine cretam"
            },
            {
                "verse": "Advehite huc sponsam sinuosi ad flumina Scheldis."
            },
            {
                "verse": "Undosum perque Oceanum, perque horrida monstra,"
            },
            {
                "verse": "Incolumem, nulloque salo iactate secundae,"
            },
            {
                "verse": "Ah pelagi hinc iras, scopulosa hinc saxa"
            },
            {
                "verse": "Vos sponsae desiderio Farnesius optat"
            },
            {
                "verse": "Inclytus, et dulci iamdudum carpitur igni"
            },
            {
                "verse": "Adverso increpitans spirantem littore Eoum,"
            },
            {
                "verse": "Et clarum Arctois nimium iam Cephea ventis."
            },
            {
                "verse": "Flate leves, nullique aequor turbate procellis"
            },
            {
                "verse": "Magni aurae Ponti decus, Oceanitides aurae,"
            },
            {
                "verse": "Et terrae, et nitidi soboles pulcherrima solis."
            },
            {
                "verse": "En vobis vario Lycidas e flore corollas"
            },
            {
                "verse": "Texit, et hinc rivis beneolentes irrigat hortos"
            },
            {
                "verse": "Sertaque odorato e lauro venientibus offert."
            }
        ],
        [
            {
                "verse": "Iactabat tristes nemorosa in valle querelas"
            },
            {
                "verse": "Atque iras Domini Battus deflebat acerbas"
            },
            {
                "verse": "Qua pater Eridanus spumoso exaestuat amne,"
            },
            {
                "verse": "Italidum rex undarum; Eridanitides alnis"
            },
            {
                "verse": "Voces et teneris Nymphae excepere salictis,"
            },
            {
                "verse": "Quas et capripedes legerent in cortice Fauni,"
            },
            {
                "verse": "Et Dryadum chorus errantum, montanaque Oreas."
            },
            {
                "verse": "Ipsae etiam rupes, et sylvifer Apenninus"
            },
            {
                "verse": "Fleverunt tali moerentem carmine Battum:"
            },
            {
                "verse": "Tu me has in latebras, tu me haec in lustra ferarum,"
            },
            {
                "verse": "Inque hos invisum misisti Admete recessus;"
            },
            {
                "verse": "Crudelis, nimium o crudelis, maximus idem"
            },
            {
                "verse": "Pastorum, quos lata amplis Insubria regnis"
            },
            {
                "verse": "Pascit, et imperio gentes cohibere superbas"
            },
            {
                "verse": "Concessit. Tantum tibi nostra haec carmina surdent"
            },
            {
                "verse": "Carmina, quae Nimphae quondam audivere Latinae"
            },
            {
                "verse": "Et quae Tyrrhenis Arnus non sprevit in antris."
            },
            {
                "verse": "Hic lucem invisam aspicio, non montibus altis"
            },
            {
                "verse": "Amissos errare greges, et flumine noto"
            },
            {
                "verse": "Hic tantum surdas miserabilis alloquor umbras,"
            },
            {
                "verse": "Quas viridi ex humero rapidi ripa eicit amnis"
            },
            {
                "verse": "Et sol decedens clauso iam duplicat orbe."
            },
            {
                "verse": "Hei mihi purpureos cum sole abeunte colores"
            },
            {
                "verse": "Vernantes agri amittunt, et roscida rura"
            },
            {
                "verse": "Dum nox humantes expandit frigida crines."
            },
            {
                "verse": "Mox rursus croceos vigil sol aureus ortu"
            },
            {
                "verse": "Restituitque diem, atque oblatum rebus honorem."
            },
            {
                "verse": "At mihi te semel amissum, ereptumque nefandis"
            },
            {
                "verse": "Fortunae insidiis quando aspexisse licebit"
            },
            {
                "verse": "Cura Deum Admete, et coelestem cernere vultum?"
            },
            {
                "verse": "Quo curarum aestum, tempestatesque serenas"
            },
            {
                "verse": "Crudelem vitam, et miseros lugentibus annos."
            },
            {
                "verse": "Aurae quae levibus coelum percurritis alis"
            },
            {
                "verse": "Terrarum e gremio, atque imis e vallibus ortae,"
            },
            {
                "verse": "Vos Aurae Admetum placidis invisite pennis"
            },
            {
                "verse": "Vindelicos inter populos, et Pannonas acres,"
            },
            {
                "verse": "Seu paci ille studet, seu bella horrentia tractat"
            },
            {
                "verse": "Ut Geticum nostris avertat finibus hostem,"
            },
            {
                "verse": "Et claras redimat Solymas Oriente subacto,"
            },
            {
                "verse": "Dicite moerentem Battum in convalle reposta"
            },
            {
                "verse": "Quam Padus humectat liquidis argenteus undis"
            },
            {
                "verse": "Quod Domino spretus vivat, tabescere luctu,"
            },
            {
                "verse": "Dum mortem increpitat seram, tenebrasque morantes"
            },
            {
                "verse": "Pallentis leti et cunctantis sydera fati."
            },
            {
                "verse": "Ite aurae vobis beneolenti e flore corollas"
            },
            {
                "verse": "Albaque Puniceis intexam lilia sertis,"
            },
            {
                "verse": "Et statuam ripa hac nivei carchesia lactis."
            },
            {
                "verse": "Batte quid insanis? Quidve irrita somnia fingis,"
            },
            {
                "verse": "Somnia quae gelidi discerpunt omnia venti?"
            },
            {
                "verse": "Nam tuus Admetus bella inter Martia duris"
            },
            {
                "verse": "Insedit castris, fulgentesque aere catervas"
            },
            {
                "verse": "Ducit, ut Italiae patriis longe arceat oris"
            },
            {
                "verse": "Regnatorem Asiae, et glacialis fontibus Istri,"
            },
            {
                "verse": "Ne timeat fractis hostem Germania claustris"
            },
            {
                "verse": "Iamque tuum Domini efluxit de pectore nomen."
            },
            {
                "verse": "Ne mihi sit de te, ne sit mihi credere tantum"
            },
            {
                "verse": "Admete Ausoniae decus, et mea maxima cura,"
            },
            {
                "verse": "Ut me servitio invisum reieceris omni."
            },
            {
                "verse": "Nam neque te immanis gelidi sub rupe Lycaei,"
            },
            {
                "verse": "Aut ubi nymbosum tollit caput Apenninus"
            },
            {
                "verse": "Fovit aper natum, nec praebuit ubera Tygris,"
            },
            {
                "verse": "Nec me servitio dives contempsit Iolas,"
            },
            {
                "verse": "Cui centum pascit pingues in littore tauros"
            },
            {
                "verse": "Mincius, et riguis foecundat pascua rivis."
            },
            {
                "verse": "Tecum Admete libens vel mille pericula vitae"
            },
            {
                "verse": "Ultro obeam, alpinis nivibus, atque aggere clausus."
            },
            {
                "verse": "Te praeter neque servitio me speret Iolas,"
            },
            {
                "verse": "Nec iaculo insignis Lycidas, nec doctus Amyntas"
            },
            {
                "verse": "Seu calamis malit, seu cantu vincere Faunos."
            },
            {
                "verse": "At tu quid procul hinc gelidoque sub axe moraris"
            },
            {
                "verse": "Pannoniae magno armatus pro Caesare semper?"
            },
            {
                "verse": "Nec te ullae glacies, nec te horrida castra fatigant,"
            },
            {
                "verse": "Ah ne te algentis premat inclementia caeli,"
            },
            {
                "verse": "Nam perhibent illis Aquilonem surgere ab Oris,"
            },
            {
                "verse": "Ah ne te rapidi glacies olim aspera fallat"
            },
            {
                "verse": "Dannubii. Nereus tibi, et Portunus in undis"
            },
            {
                "verse": "Invideat partos fugiente ex hoste triumphos."
            },
            {
                "verse": "Huc ades, et positis tandem laeta otia curis"
            },
            {
                "verse": "Excipe, victricis lauri tibi fronde coronam"
            },
            {
                "verse": "Naiades intexunt, immortalique amaranto"
            },
            {
                "verse": "Sylvanus picto fiscellas vimine nectit."
            },
            {
                "verse": "Hinc placidi dulces uvas, et caerea Fauni"
            },
            {
                "verse": "Pruna ferunt, celeres hinc aurea mala Napaeae"
            },
            {
                "verse": "Et calathos implent ferrugineis hiacynthis,"
            },
            {
                "verse": "Atque croco, et violis puro lucentibus auro."
            },
            {
                "verse": "Ipse tibi ingentem viridi de cespite ponam"
            },
            {
                "verse": "Hic aram, et nitidum viva sub imagine marmor,"
            },
            {
                "verse": "Quam molli casia, lauroque halante quotannis"
            },
            {
                "verse": "Rite colam, atque tuas accingar dicere laudes"
            },
            {
                "verse": "Carmine, quo victus nuper mihi cesserat Idmon,"
            },
            {
                "verse": "Idmon harundinibus nostris non ultimus oris,"
            },
            {
                "verse": "Admetum hinc semper montes, sylvaeque loquentur,"
            },
            {
                "verse": "Et liquidi tacito iactabunt murmure rivi,"
            },
            {
                "verse": "Admetum Eridanus vitreis resonabit in undis."
            }
        ],
        [
            {
                "verse": "Extulerat coelo croceam iam roscida frontem"
            },
            {
                "verse": "Aurora et liquidum vitreo de pectore rorem"
            },
            {
                "verse": "Spargebat late, quo se flaventia culta"
            },
            {
                "verse": "Et gelidae valles, et purpurei Narcissi,"
            },
            {
                "verse": "Et viridi excipiens gremio ripa abluit omnis,"
            },
            {
                "verse": "Cum pater Italidum Eridanus regnator aquarum,"
            },
            {
                "verse": "Cui Rhodanus, Rhenusque simul, cui maximus Ister"
            },
            {
                "verse": "Cedit, et Eoae Ganges vagus arbiter undae,"
            },
            {
                "verse": "Taurina auratis e flumine cornibus ora"
            },
            {
                "verse": "Exeruit, summoque udum caput extulit amne."
            },
            {
                "verse": "Mox pulchram Hesperiae lucem miratus, et altis"
            },
            {
                "verse": "Impositas saxis, arvisque feracibus urbes"
            },
            {
                "verse": "Temptari placidis sensit sua pectora curis,"
            },
            {
                "verse": "Tum glaucos oculos sinuosa ad flumina volvens"
            },
            {
                "verse": "E vitrea latices effudit largius urna,"
            },
            {
                "verse": "Et varias sylvis ac verticibus praeruptis"
            },
            {
                "verse": "Emisit tandem post longa silentia voces."
            },
            {
                "verse": "Dixit, ut aethereo fugiens Saturnus Olympo"
            },
            {
                "verse": "Ausoniae cultis ornavit legibus oras,"
            },
            {
                "verse": "Et victum eripuit sylvestrem gentibus, auri"
            },
            {
                "verse": "Saecla ferens, cui mox successit decolor aetas,"
            },
            {
                "verse": "Et peperit taetros homines, atque aspera corda."
            },
            {
                "verse": "Electri lacrimas, frondentesque addidit artus"
            },
            {
                "verse": "Heliadum, profugumque Amphrysi ad flumina Phoebum"
            },
            {
                "verse": "Pascentem tauros, et carmine saxa cientem."
            },
            {
                "verse": "Tum canit errantem Parisetum Heliconis in umbra"
            },
            {
                "verse": "Evictum duplici vernantia tempora lauro,"
            },
            {
                "verse": "Et doctum rerum versantem in mole Rugerrum."
            },
            {
                "verse": "Hinc sanctos Proceres Tyberini in flumine sistit"
            },
            {
                "verse": "Cornelium, Polumque, alia nec parte Pighinum,"
            },
            {
                "verse": "Et cum Cervino Mastaeum, queis sacra circum"
            },
            {
                "verse": "Infula caesariem, roseique insigne galeri."
            },
            {
                "verse": "Nec vero te praeteriit pia iura tuentem,"
            },
            {
                "verse": "Quae nobis magni sanxit regnator Olympi,"
            },
            {
                "verse": "Grossi, doctorum decus immortale virorum."
            },
            {
                "verse": "Quin etiam effatus merita tibi tempora mitra"
            },
            {
                "verse": "Ut Vaticani cinxit deus incola templi,"
            },
            {
                "verse": "Utque tuis arces Pastor contagia campis,"
            },
            {
                "verse": "Impia quae Arctoo rabies diffudit ab axe."
            },
            {
                "verse": "Ut iam pro solio violae subluceat aurum,"
            },
            {
                "verse": "Atque asper croceo cedat Paliurus acanto,"
            },
            {
                "verse": "His etiam Adriacis regnantem fluctibus urbem"
            },
            {
                "verse": "Adicit, et placida populos in pace regentem,"
            },
            {
                "verse": "Cui iam nec magno iactet se flumine Tybris,"
            },
            {
                "verse": "Nec debellatos obiectet Graecia Persas."
            },
            {
                "verse": "Mox ut Iuliacis Praetor Sannutus in oris"
            },
            {
                "verse": "Iustitia dignas decernit vindice poenas"
            },
            {
                "verse": "Sontibus, in iustos nulli pietate secundus,"
            },
            {
                "verse": "Cui semper comes Erigone, et Tegeaticus ales,"
            },
            {
                "verse": "Hinc autem strepitus bellorum, et praelia Martis"
            },
            {
                "verse": "Excitasque Erebo Diras toto orbe furentes"
            },
            {
                "verse": "Commemorat, septumque aeratis classibus aequor,"
            },
            {
                "verse": "Dum bellum movet hinc atque arma horrentia Caesar,"
            },
            {
                "verse": "Quique bibunt Rhenum, et quos ingens alluit Albis,"
            },
            {
                "verse": "Alpinis hinc aggeribus se Gallia fundit,"
            },
            {
                "verse": "Et Rhodanus fremit, et praeruptis Sequana ripis."
            },
            {
                "verse": "Ne tantas, ne quaeso animis excite ruinas,"
            },
            {
                "verse": "Aetherei proceres, divorumque alma propago!"
            },
            {
                "verse": "Vos bonus exoret Tarpeia Iulius arce,"
            },
            {
                "verse": "Vobis capta Rhodos, et pressi Pannones armis,"
            },
            {
                "verse": "Et rapidis pontem frustra indignatus in undis"
            },
            {
                "verse": "Danubius, fractisque timens Germania claustris"
            },
            {
                "verse": "Regnatorem Asiae, occurrat, somnosque quietos"
            },
            {
                "verse": "Eripiat moestis, et saevas concitet iras."
            },
            {
                "verse": "Inde refert Paphias oras, et Cypria regna"
            },
            {
                "verse": "Fluviorum rex, et profugus quas condidit arces"
            },
            {
                "verse": "Iliaci vitans Teucer dira omina belli,"
            },
            {
                "verse": "Regina ut tantas tenuit Cornelia sedes"
            },
            {
                "verse": "Imperio, Adriadum mulier tum sanguinis una."
            },
            {
                "verse": "Illa ubi morte obita coniux coelestibus astris"
            },
            {
                "verse": "Accessit, numerumque auxit, et nomina Divis"
            },
            {
                "verse": "Se Patriae, et sceptrum addixit, regnique corona"
            },
            {
                "verse": "Et Veneto cessit regnandi iura Leoni,"
            },
            {
                "verse": "Latius ut ponto volucres expanderet alas"
            },
            {
                "verse": "Germanumque sequens Adriae defertur ad urbem."
            },
            {
                "verse": "Tantus amor Patriae, pietas tam certa suorum:"
            },
            {
                "verse": "Illam undae Pelagi molles, et candida coeli"
            },
            {
                "verse": "Prosequitur summis properantem fluctibus aura"
            },
            {
                "verse": "Clarior et nullis obductus nubibus aether."
            },
            {
                "verse": "Contra autem magnus missis vocat Adria ventis"
            },
            {
                "verse": "Muscosum in gremium venientem, atque humida pandit"
            },
            {
                "verse": "Brachia, caeruleamque ingenti corpore vestem"
            },
            {
                "verse": "Haec pater Eridanus. Post quem toto amne canori"
            },
            {
                "verse": "Auditi vacuum mulcentes aera cycni,"
            },
            {
                "verse": "Vicini montes et ripa efloruit omnis."
            }
        ],
        [
            {
                "verse": "Maie decus coeli et naturae cura parentis,"
            },
            {
                "verse": "Semper Amyclaeis candide sideribus,"
            },
            {
                "verse": "Quae nobis ver purpureum et ruris honorem"
            },
            {
                "verse": "Et mitis Zephyri flamina blanda parant,"
            },
            {
                "verse": "Heu quatum Hesperiae luctum, et suspiria primum,"
            },
            {
                "verse": "Quam laetos roseo mox vehis ore dies."
            },
            {
                "verse": "Nam quae tam solido quercus e robore nuper"
            },
            {
                "verse": "Saxaque praeruptis invia verticibus"
            },
            {
                "verse": "Non flerunt Carolus, cum febre arderet, et aestus"
            },
            {
                "verse": "Indomitos aegro pectore conciperet?"
            },
            {
                "verse": "Ipsa oculos guttis Hispania grandibus implens"
            },
            {
                "verse": "Turritum lacrimis sustulit uda caput,"
            },
            {
                "verse": "Et veteres fertur deploravisse ruinas"
            },
            {
                "verse": "Dives Ibere tuas, maxime Beti tuas,"
            },
            {
                "verse": "Cum Mauri irrupere truces et barbara pubes,"
            },
            {
                "verse": "Haec fortunati viscera ad usque soli,"
            },
            {
                "verse": "Ergo inquit nondum luimus delicta vetustae"
            },
            {
                "verse": "Gentis, et haec magnis debita coelitibus."
            },
            {
                "verse": "Parte alia convulsa comas, percussa decorum"
            },
            {
                "verse": "Parthenope duplici pectus anhela manu"
            },
            {
                "verse": "Pro Carolo incolumi Divum facit omnibus aris,"
            },
            {
                "verse": "Et cumulat sacris thura sabaea focis."
            },
            {
                "verse": "Auditae per vicini iuga summa Napaeae"
            },
            {
                "verse": "Pausilypi miseris ingemuisse modis,"
            },
            {
                "verse": "Nec visae violae rubuisse, aut lilia campis"
            },
            {
                "verse": "Albere, aut ullis purpura inesse rosis."
            },
            {
                "verse": "Quid tellus regnata feris Cyclopibus olim"
            },
            {
                "verse": "Nunc o nunc foelix Regibus Hesperiis,"
            },
            {
                "verse": "Anxia Diis Superis votum immortale sacravit,"
            },
            {
                "verse": "Destitit et pictis accubuisse toris."
            },
            {
                "verse": "Idem habet Insubres moeror, qua gallica late"
            },
            {
                "verse": "Arva rigat vitreo plenior amne Padus,"
            },
            {
                "verse": "Et vos, o Belgae, assuetos genialibus horis"
            },
            {
                "verse": "Cum rapidi Martis classica pulsa silent,"
            },
            {
                "verse": "Gens bello praeclara, gerens thoracas ahenos"
            },
            {
                "verse": "Et spumantis equi terga agitata premens,"
            },
            {
                "verse": "Sed thiasis etiam, placidaeque intenta quieti,"
            },
            {
                "verse": "Longosque ad Crotalum ducere docta choros."
            },
            {
                "verse": "Aemiliae hinc urbes, et sylvifer Apenninus,"
            },
            {
                "verse": "Et perculsa gravi Roma dolore gemit,"
            },
            {
                "verse": "Quae verae columen pietatis iactat Iberos"
            },
            {
                "verse": "Reges, et priscis tollit imaginibus,"
            },
            {
                "verse": "In superos dum bella gerit ferus accola Rheni,"
            },
            {
                "verse": "Quique bibunt Tamisim, quique fluenta Savi,"
            },
            {
                "verse": "Insurguntque novi (heu facinus) sine more Typhaei"
            },
            {
                "verse": "Quos genitrix gelido terra sub axe tulit."
            },
            {
                "verse": "At tu sancta parens, atque altrix Roma Piorum"
            },
            {
                "verse": "Iam gaude, et curas dissoluisse iuvet."
            },
            {
                "verse": "Exultet terrarum orbis, sed qui tenet urbes"
            },
            {
                "verse": "Helesponte tuas, lugeat usque Scytha."
            },
            {
                "verse": "Nam Carolus morbo conflictabatur acerbo"
            },
            {
                "verse": "Nunc valet, et pulchri corporis ore nitet:"
            },
            {
                "verse": "Qualis sub aestivis radiis flos pene perustus"
            },
            {
                "verse": "Quem matutini luminis aura fovet,"
            },
            {
                "verse": "Iamque auro similem facilis terrae educat humor"
            },
            {
                "verse": "Et Zephyris mulcet Chloris amica suis,"
            },
            {
                "verse": "Pubentem et croceo in campis iam caule virentem"
            },
            {
                "verse": "Sol urit, medio dum fugit umbra die,"
            },
            {
                "verse": "Ille comam languens demittit, et arida colla"
            },
            {
                "verse": "Pallenti matrem caudice spectat humum,"
            },
            {
                "verse": "Nox demum liquido reficit hunc rore cadentem,"
            },
            {
                "verse": "Dum tenui succum roscidus imbre bibit."
            },
            {
                "verse": "Eoa e specula rubris Aurora capillis"
            },
            {
                "verse": "Formosumque videt mane revecta dies:"
            },
            {
                "verse": "Vive diu Carole Augusti, regumque propago"
            },
            {
                "verse": "Quos vix astra, ingens Oceanusque capit,"
            },
            {
                "verse": "Mox reges geniture pios, et Marte superbos"
            },
            {
                "verse": "Quorum Hebrus metuet fulmina, Tigris opes."
            },
            {
                "verse": "Terrarum tu deliciae, et spes altera Iberi,"
            },
            {
                "verse": "Te cupidis spectant sidera luminibus."
            },
            {
                "verse": "Agnoscuntque fore, ut Solymas Oriente subacto"
            },
            {
                "verse": "Extremis terris victor adusque Getis,"
            },
            {
                "verse": "Et partis late Ionio tuus aequore, late"
            },
            {
                "verse": "Aegeo spoliis miles onustus eat."
            },
            {
                "verse": "Sancte senex, qui olim sacri Iordanis ad undam"
            },
            {
                "verse": "Ire Deo suetus nocte dieque comes,"
            },
            {
                "verse": "Mox ille ut nota coeli ad convexa revertit,"
            },
            {
                "verse": "Venisti occiduis advena littoribus"
            },
            {
                "verse": "Vera Dei praecepta docens, et quae sit Olympi"
            },
            {
                "verse": "Semita, et Hispanos ad potiora vocans."
            },
            {
                "verse": "Dexter ades Iuveni, placidoque hunc aspice semper"
            },
            {
                "verse": "Ore favens summi celsus ab arce poli,"
            },
            {
                "verse": "Ut vividam ducat florenti aetate iuventam"
            },
            {
                "verse": "Foelix prole nova, roboris auctus ope,"
            },
            {
                "verse": "Ac serae metas, et lustra extrema senectae"
            },
            {
                "verse": "Tangat, et in coelum iam satur orbis eat."
            }
        ],
        [
            {
                "verse": "Accessit titulis Germanica laurus Iberis,"
            },
            {
                "verse": "Et victor gelido Caesar ab axe redit,"
            },
            {
                "verse": "Audaces populos domuit, belloque repressit,"
            },
            {
                "verse": "Et parva fudit barbara signa manu."
            },
            {
                "verse": "Horruit extremus Cimber, quosque alluit omnes"
            },
            {
                "verse": "Oceanus vasto gurgite Theutonicus,"
            },
            {
                "verse": "Quique bibunt magni glacialia flumina Rheni"
            },
            {
                "verse": "Et quos vindelicis circuit Aenus aquis."
            },
            {
                "verse": "Aene pater, qua mente Aquilas sensere propinquae"
            },
            {
                "verse": "Sarmaticis gentes effera turba iugis?"
            },
            {
                "verse": "Et quos victoris metus ultro accedere castris"
            },
            {
                "verse": "Compulit, et tumidas dissoluisse minas?"
            },
            {
                "verse": "Quid tantum est ausus furiali turbine Saxon?"
            },
            {
                "verse": "Otia vel superis demere coelitibus?"
            },
            {
                "verse": "Illi et Aventinae spretus Deus incola rupis,"
            },
            {
                "verse": "Et spreta est sanctis legibus alma fides,"
            },
            {
                "verse": "Ultor adest scelerum Caesar Tirynthius alter"
            },
            {
                "verse": "Monstrorum domitor, qui iuga saeva paret."
            },
            {
                "verse": "Ille truces animos debellat, et impia victor"
            },
            {
                "verse": "Prosternit crebris agmina fulminibus,"
            },
            {
                "verse": "Caerulea glaucum penitus caput abdidit unda"
            },
            {
                "verse": "Danubius refluis territus aequoribus,"
            },
            {
                "verse": "Roscida sollicitae liquerunt rura Napaeae"
            },
            {
                "verse": "Et ripas liquidi deseruere Lyci."
            },
            {
                "verse": "O quotiens illic olim cum parget Arator"
            },
            {
                "verse": "Ad stivam lentos increpuisse boves,"
            },
            {
                "verse": "Inveniet scabros enses, galeasque rigentes,"
            },
            {
                "verse": "Ossaque congestis obruta in aggeribus,"
            },
            {
                "verse": "O quotiens pascens vicino rore Menalcas"
            },
            {
                "verse": "Herbosi pingues gramine montis oves,"
            },
            {
                "verse": "Morte vagis obita noctu terrebitur umbris,"
            },
            {
                "verse": "Et tenuem in triviis sentiet esse larem,"
            },
            {
                "verse": "Tum Nymphas, geniumque loci venerabitur insons"
            },
            {
                "verse": "Panaque, et agrestem lacte tepente Palem,"
            },
            {
                "verse": "Et faciet pecude in sylvis operatus opacis"
            },
            {
                "verse": "Sic ubi muscosis rivulus erret aquis."
            },
            {
                "verse": "Salve cura Deum Caesar, quem maximus orbis"
            },
            {
                "verse": "Terrarum, et vasti non capit unda maris,"
            },
            {
                "verse": "Cui populi, terraeque alio sub sole iacentes"
            },
            {
                "verse": "Inviaque antiquis Regibus ora patet,"
            },
            {
                "verse": "Alter inaccessas Argo quo Tiphys in undas"
            },
            {
                "verse": "Egit, et insolitis carbasa pulsa notis,"
            },
            {
                "verse": "Cum polus effulsit tenebrosa in Tartara pressus,"
            },
            {
                "verse": "Et notus lucem condidit orbis apex."
            },
            {
                "verse": "Tu vindex Albimque domas, victumque Typhoea"
            },
            {
                "verse": "Ducis, et in superos bella nephanda premis,"
            },
            {
                "verse": "Te Rhodani tremuere lacus, te stagna Lemani,"
            },
            {
                "verse": "Te Syrtis rabida Syrtis adusta siti."
            },
            {
                "verse": "Te Geticus fugiens bellantem protinus hostis"
            },
            {
                "verse": "Rettulit ad patrias Thracia signa nives."
            },
            {
                "verse": "Illa dies citius nostris eluceat annis"
            },
            {
                "verse": "Quam spolia haec demant ultima fata mihi,"
            },
            {
                "verse": "Qua videam domitam victor Propontida Ibero"
            },
            {
                "verse": "Atque actam antiquam sub nova iura Lygon,"
            },
            {
                "verse": "Bistoniumque illinc praedonem cedere, ubi almi"
            },
            {
                "verse": "Pastoris sancto conditur urna solo,"
            },
            {
                "verse": "Expectata isthaec si quando advenerit aetas,"
            },
            {
                "verse": "Reddet felices aurea Rhea dies."
            }
        ],
        [
            {
                "verse": "O quae Pierium nemus"
            },
            {
                "verse": "Qua se Castalius insinuat liquor,"
            },
            {
                "verse": "Ripis undique roscidis,"
            },
            {
                "verse": "Electro liquido purior et vitro"
            },
            {
                "verse": "Quae late virides comas,"
            },
            {
                "verse": "Ascraeique iugum verticis incolis,"
            },
            {
                "verse": "Tu illustrem iuvenem Dea"
            },
            {
                "verse": "Illustrem Iuvenem, qui patriae decus,"
            },
            {
                "verse": "Plectro concine nobili."
            },
            {
                "verse": "Dic ut nobilium prisca Canossius"
            },
            {
                "verse": "Thedaldus decora hic patrum,"
            },
            {
                "verse": "Insignes generis ut titulos habet,"
            },
            {
                "verse": "Et clarae seriem domus."
            },
            {
                "verse": "Dic ut vestra adiit stagna perennibus"
            },
            {
                "verse": "Lauris cinctus, et obsita"
            },
            {
                "verse": "Florenti retulit baccara tempora."
            },
            {
                "verse": "Illo ut Principe floridae"
            },
            {
                "verse": "Transformata cohors nunc Academiae"
            },
            {
                "verse": "Omnes Pieridas colit,"
            },
            {
                "verse": "Et doctam superat Xenocratis domum."
            },
            {
                "verse": "Haec si candida Pieri"
            },
            {
                "verse": "Actutum Aonia protuleris lyra,"
            },
            {
                "verse": "Pandebunt tibi roscida"
            },
            {
                "verse": "E quercu violis texta recentibus"
            },
            {
                "verse": "Centum serta ad aquas fluens"
            },
            {
                "verse": "Qua pleno strepitat Crustulus alveo."
            }
        ],
        [
            {
                "verse": "Nec flavus Tyberis, nec alma celsis"
            },
            {
                "verse": "Templis, inclyta Romuli urbs abire"
            },
            {
                "verse": "Parentem tenuit Minutium altas"
            },
            {
                "verse": "Trans Alpes, rapidi ad fluenta Rheni"
            },
            {
                "verse": "Cintosque Oceano ultimo ad Britannos,"
            },
            {
                "verse": "Et clarum ad Rhodanum, ferosque Belgas,"
            },
            {
                "verse": "Dum insignem roseo Polum galero"
            },
            {
                "verse": "Ignotas sequitur comes per urbes,"
            },
            {
                "verse": "Ut desiderium optimi sodalis"
            },
            {
                "verse": "Fers Muti? An Tyberina Nympha, clari"
            },
            {
                "verse": "Quae quondam est numeris beata Molzae"
            },
            {
                "verse": "Te captum tenet aureis ocellis?"
            },
            {
                "verse": "Ut Farnesius inclytus, senatus"
            },
            {
                "verse": "Lumen purpurei valet tot inter"
            },
            {
                "verse": "Illustres animi occupationes?"
            },
            {
                "verse": "Nos hic, qua liquidis recurrit antris"
            },
            {
                "verse": "Parma, roscidulo pede incitatus"
            },
            {
                "verse": "Votivam tibi pascimus iuvencam,"
            },
            {
                "verse": "Patronoque triplex caput corona"
            },
            {
                "verse": "Illi dum ambiat, aureaque fronde"
            },
            {
                "verse": "Septem arces vireant beato in aevo,"
            },
            {
                "verse": "Et Tybris vehat aureas harenas."
            }
        ],
        [
            {
                "verse": "Iam Cancer furit igneus recepto"
            },
            {
                "verse": "Sole, et purpurei aruere flores,"
            },
            {
                "verse": "Nec se caudice roscido comantes"
            },
            {
                "verse": "Expandunt sylvae, ut tepente vere"
            },
            {
                "verse": "Fessus frigidula iacet sub alno"
            },
            {
                "verse": "Vicini excipiens levem susurrum"
            },
            {
                "verse": "Amnis, nocte vagus viator uda,"
            },
            {
                "verse": "Dum clarum niveae iubar Coronae"
            },
            {
                "verse": "Suspectat medio per umbram Olympo,"
            },
            {
                "verse": "Arcturique faces ubi atra primas"
            },
            {
                "verse": "Toto dissipat orbe nox tenebras."
            },
            {
                "verse": "Idem me vetat aestus, o Pereti,"
            },
            {
                "verse": "Flos verae iuvenum flagrantum amore"
            },
            {
                "verse": "Laudis limine abire primo, et usto"
            },
            {
                "verse": "Huic me exponere, noxioque coelo,"
            },
            {
                "verse": "Quare ignosce morae, nec increpare"
            },
            {
                "verse": "Cunctantem statue, humidus calorem"
            },
            {
                "verse": "Si franget Notus, aridasve frondes"
            },
            {
                "verse": "Leni flamine Etesiae movebunt,"
            },
            {
                "verse": "Quam primum te avidus domi revisam,"
            },
            {
                "verse": "Nec mi antiquius aptiusve quicquam."
            }
        ],
        [
            {
                "verse": "Quot saeclis fugientibus vetustas"
            },
            {
                "verse": "Secum aufert lepidos et eruditos"
            },
            {
                "verse": "Quot praesens habet, et habebit aetas,"
            },
            {
                "verse": "Flos Sauli, et decus omnium virorum,"
            },
            {
                "verse": "Iam desiderium tui nequimus"
            },
            {
                "verse": "Hoc ferre amplius in Segobiano"
            },
            {
                "verse": "Secessu, atque tuo carere culto"
            },
            {
                "verse": "Sermone, ingenuaque comitate,"
            },
            {
                "verse": "Et ni illuceat illa iam beata"
            },
            {
                "verse": "Quae reddat mihi te dies, et ipse"
            },
            {
                "verse": "Iam Farnesius inclytus Madritum"
            },
            {
                "verse": "Dudum cogitet, his ego avolarem"
            },
            {
                "verse": "Solus montibus, humidoque coelo,"
            },
            {
                "verse": "Quo ter vix orientium videre"
            },
            {
                "verse": "Lumen Pleiadum tenebricosas"
            },
            {
                "verse": "Ob noctes licuit, fugamque proni"
            },
            {
                "verse": "Arcturi, et nitidae iubar Coronae,"
            },
            {
                "verse": "Ergo istuc avidus revertor ad vos,"
            },
            {
                "verse": "O mi lucem aliis beatiorem."
            }
        ],
        [
            {
                "verse": "Nuper candidus attulit sodalis"
            },
            {
                "verse": "Gratum nuncium, et aureo lapillo"
            },
            {
                "verse": "Signandum mihi, te optimam puellam"
            },
            {
                "verse": "Candidam, et roseis genis rubentem"
            },
            {
                "verse": "Quae honestos pariter habet parentes"
            },
            {
                "verse": "Iunctam connubio perenni habere."
            },
            {
                "verse": "O beate ter, et quater Suavi,"
            },
            {
                "verse": "Qui dulci in patriae sinu, ac tuorum"
            },
            {
                "verse": "Nodo hoc vinctus amabili quiescis"
            },
            {
                "verse": "Disertissimus omnium Patronus."
            },
            {
                "verse": "Non te Aulae invidiae prement, et atris"
            },
            {
                "verse": "Nymbis aequora turbida immerentem,"
            },
            {
                "verse": "Vives in placito otio ac beato"
            },
            {
                "verse": "Nec te horrentia bella maris acri"
            },
            {
                "verse": "Terrebunt sonitu, aureos amantem"
            },
            {
                "verse": "Mores coniugis optimae et pudorem,"
            },
            {
                "verse": "Et pulchrae sobolis simul parentem."
            },
            {
                "verse": "Disertissime gratulor patrone,"
            },
            {
                "verse": "Et divos precor, ut tibi valentem"
            },
            {
                "verse": "Aetatem, et bona praebeant secundi."
            }
        ],
        [
            {
                "verse": "Occumbit fellis morsu Ligurinus, at illa"
            },
            {
                "verse": "Vi domini, laetus debuit esse canis,"
            },
            {
                "verse": "Latravit tamen, et veniam pro felle petivit,"
            },
            {
                "verse": "Cui quondam discors, nunc fuit unanimis."
            }
        ],
        [
            {
                "verse": "Arpinium illustrat Marci facundia Marco,"
            },
            {
                "verse": "Sed mage Iustini moenia clara suo."
            },
            {
                "verse": "Quippe illum orantem soli sensere Quirites;"
            },
            {
                "verse": "Voce sed hic totam personat Ausoniam."
            },
            {
                "verse": "Ille quidem eripuit mortalia corpora leto;"
            },
            {
                "verse": "Ignibus aeternis vindicat hic animas."
            },
            {
                "verse": "Hunc ego cui dicam similem? Tibi maxime Marce,"
            },
            {
                "verse": "Scribere cui sacram contigit historiam."
            },
            {
                "verse": "Nam qui vel scriptis divina oracula mandet,"
            },
            {
                "verse": "Vel ferat eloquio tam bene, nullus erit."
            },
            {
                "verse": "Tu penna, hic lingua redivivi gesta Leonis"
            },
            {
                "verse": "Nunciat, eque Erebo rapta trophea truci."
            },
            {
                "verse": "Utque pares ambo, calamis tu, vocibus alter;"
            },
            {
                "verse": "Per quoque vos coelo consociabit amor."
            }
        ],
        [
            {
                "verse": "Tacete o nimium graves Poetae,"
            },
            {
                "verse": "Tam durum strepitant, et infacetum"
            },
            {
                "verse": "Vestri murmura Carminis periculum"
            },
            {
                "verse": "Ut sit, ne fugiat vocata Nais."
            }
        ],
        [
            {
                "verse": "Certatim canite Hunii Poetae,"
            },
            {
                "verse": "Tam blandum resonant, et eruditum"
            },
            {
                "verse": "Vestra carmina, gestiens sequatur"
            },
            {
                "verse": "Ut vos per latebras, et arva Nais."
            },
            {
                "verse": "Assis unius aestimate carmen"
            },
            {
                "verse": "Abstemi tetricique, et insontis."
            }
        ],
        [
            {
                "verse": "Summa vi a liquidis aquis Poetas"
            },
            {
                "verse": "Malos, putidulos, inelegantes,"
            },
            {
                "verse": "Bonos excipiens coelo, ut meus mos."
            },
            {
                "verse": "Quod si durius, impotentiusque"
            },
            {
                "verse": "Quis fert endecasyllabos iocosos,"
            },
            {
                "verse": "Ipse se illepidum, et malum fatetur."
            }
        ],
        [
            {
                "verse": "Abstemi, qui odio Vatiniano"
            },
            {
                "verse": "Bonus persequeris malos Poetas,"
            },
            {
                "verse": "Ecquo me in numero tenes, petisse"
            },
            {
                "verse": "Sic te ausum endecasyllabis protervis?"
            },
            {
                "verse": "Malum me fateor, scelestumumque,"
            },
            {
                "verse": "Qui sic me obtulerim pio Poetae"
            },
            {
                "verse": "Pro Bassis, Baviisque, Maviisque."
            },
            {
                "verse": "At tu parce, precor reo, insolentis,"
            },
            {
                "verse": "Quem iam poenitet procacitatis."
            }
        ],
        [
            {
                "verse": "Inter quos numerem te amice, quaeris."
            },
            {
                "verse": "Inter suavidicos, venustulosque"
            },
            {
                "verse": "Te sane merito loco et locabo."
            },
            {
                "verse": "Fructus ingenii elegantioris"
            },
            {
                "verse": "Adhuc nam tener uberes dedisti,"
            },
            {
                "verse": "Plures (tu modo perge) mox daturus."
            },
            {
                "verse": "Sed quare veniam petis? Putas cur"
            },
            {
                "verse": "Me iratum tibi? Versibus venustis"
            },
            {
                "verse": "Iunxisti tibi me, tibi merenti"
            },
            {
                "verse": "Amicos homines, simulque Divos"
            },
            {
                "verse": "Blanda carmina laederent incepta?"
            },
            {
                "verse": "Me mulcent, capiuntque, detinentque."
            },
            {
                "verse": "Quare iunctius esse nil putato,"
            },
            {
                "verse": "Quam est Abstemius undecunque et usque"
            },
            {
                "verse": "Tibi candidulo, venustuloque."
            }
        ],
        [
            {
                "verse": "Languente et fluviis argenteus humor Iola"
            },
            {
                "verse": "Defit, et apricis mollior umbra iugis."
            },
            {
                "verse": "Si reducem videant colles, et flumina Iolam"
            },
            {
                "verse": "Mulcentem doctis roscida culta sonis,"
            },
            {
                "verse": "Tunc rubus et violam, et croceum spirabit achantum,"
            },
            {
                "verse": "Pleni amnes current, uberiusque fluent."
            },
            {
                "verse": "Haec ut sint, supplex, nec sicco Amaryllis"
            },
            {
                "verse": "Te dudum Admeti pastor et usque rogat."
            },
            {
                "verse": "Et tibi odorato texet de flore corollam,"
            },
            {
                "verse": "Ni vota haec Zephiri dissolvenda ferant."
            }
        ],
        [],
        []
    ]
}