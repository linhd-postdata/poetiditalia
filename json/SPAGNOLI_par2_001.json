{
    "author": "Battista Mantovano",
    "title": "Parthenice secunda sive Catharina",
    "url": "http://www.poetiditalia.it/texts/SPAGNOLI|par2|001",
    "text": [
        [],
        [
            {
                "verse": "Baptistae Mantuani carmelitae theologisecundae parthenices quae Catharina dicitur liber primus"
            }
        ],
        [
            {
                "verse": "Costidis aggressi pugnam, tormenta rotasque,"
            },
            {
                "verse": "Atque triumnphato victricia bella tiranno,"
            },
            {
                "verse": "Detegimus fraudes, et numina falsa Deorum."
            },
            {
                "verse": "Sancta fave virgo tenuem cui carminis orsum"
            },
            {
                "verse": "Pangimus et vento venias ad vela secundo."
            },
            {
                "verse": "Veridicos cantus non ex Helicone vetusto"
            },
            {
                "verse": "Porrige, sed Christi sacris de fontibus haustos."
            },
            {
                "verse": "Da mihi non hederae, non lauri vimine textam,"
            },
            {
                "verse": "Sed qualem tu diva geris de fronde, coronam"
            },
            {
                "verse": "Arboris Eoae, medio quam legimus horto"
            },
            {
                "verse": "Spargere foelicem ramis vitalibus umbram,"
            },
            {
                "verse": "Et Paradisiaco nobis aspiret ab orbe"
            },
            {
                "verse": "Vera Dei soboles, aeterna potentia patris."
            },
            {
                "verse": "Orbe soporato tellus Aegyptia noctem"
            },
            {
                "verse": "Roriferam induerat, mersusque sub aequore, Titan,"
            },
            {
                "verse": "Hesperio, coeli nitidos accenderat ignes,"
            },
            {
                "verse": "Et niger attollens humentem Scorpius ortum"
            },
            {
                "verse": "Stringebat iam rura novis affoeta pruinis,"
            },
            {
                "verse": "Cum Iovis imperio volucres Cyllenius alas"
            },
            {
                "verse": "Sumpsit, et ex toto veteres Memphitis in agros"
            },
            {
                "verse": "Cogeret orbe Deos, qui maiestate relicta"
            },
            {
                "verse": "Iam sua cedebant nostris altaria sacris,"
            },
            {
                "verse": "Invitaque iugum Christi cervice ferentes"
            },
            {
                "verse": "Nulla dabant responsa palam, sed caeca malorum"
            },
            {
                "verse": "Semina iactabant, tacitoque in pecora lapsu"
            },
            {
                "verse": "Intrantes humana, dolos et operta venena"
            },
            {
                "verse": "Gentis ad excidium nostrae inspirante solebant."
            },
            {
                "verse": "Quale per insidias gerit inter ovilia bellum"
            },
            {
                "verse": "Nocte lupus, facta pedibus scrobe limina subter."
            },
            {
                "verse": "Tunc ferus Ausoniis Mavors nova gentibus arma"
            },
            {
                "verse": "Suadebat, ferrumque, gravi versare tumultu,"
            },
            {
                "verse": "Ocia lucanis dum Maximianus in hortis"
            },
            {
                "verse": "Ducit, et in regem dum res Romana reverti"
            },
            {
                "verse": "Cogitat, extinctis regni consortibus, unum."
            },
            {
                "verse": "Tunc Hecates motus furiis Maxentius, artes,"
            },
            {
                "verse": "Vertitur ad magicas, veterumque ad sacra Deorum,"
            },
            {
                "verse": "Instaurat delubra, novus scrutatur aruspex"
            },
            {
                "verse": "Exta, scelus tentat, quo non crudelius ullum"
            },
            {
                "verse": "Legimus a prima nascentis origine mundi."
            },
            {
                "verse": "Viventium gravidas matrum secat ensibus alvos"
            },
            {
                "verse": "Immatura trahens stygiis quae destinet aris"
            },
            {
                "verse": "Pignora, funestos docuit Proserpina ritus."
            },
            {
                "verse": "Invida crescentis fidei successibus omnem"
            },
            {
                "verse": "Haeresibus sacram legem Tritonia Pallas"
            },
            {
                "verse": "Implicat et veris fucat mendacia dictis."
            },
            {
                "verse": "Mixta choris iuvenum Venus illecebrosa repugnas"
            },
            {
                "verse": "Virginibus sacris, moresque irridet honestos."
            },
            {
                "verse": "It Veneri Bromius comes, et Silenus, et ipsae"
            },
            {
                "verse": "Castra Mimalloniae vino redolentia Bacchae."
            },
            {
                "verse": "Atque Dionaeos furtim per tecta liquores"
            },
            {
                "verse": "Iam sine pampineis thyrsis et lyncibus Evan"
            },
            {
                "verse": "Mittit, te occultos accendit in aedibus ignes."
            },
            {
                "verse": "Involvebat opum studiis Saturnia Iuno"
            },
            {
                "verse": "Corda virum gemmis, fulvique numismatis aura"
            },
            {
                "verse": "Merce peregrina, tunicis ardentibus ostro,"
            },
            {
                "verse": "Sollicitans animos hominum, privatus Olimpo"
            },
            {
                "verse": "Phoebus et ignifero curru, pice nigrior atra"
            },
            {
                "verse": "Versus in Aethiopem, fidibus spoliatus, et arcu"
            },
            {
                "verse": "Daphnaea sine fronde miser per moenia noctu"
            },
            {
                "verse": "Ibat, et ablatum virus Pythone perempto"
            },
            {
                "verse": "Quod magnus servabat onix, spargebat in ipsos"
            },
            {
                "verse": "Nobilium thalamos, quo corda imbuta malignis"
            },
            {
                "verse": "Artibus armabant animos hinc orta libido"
            },
            {
                "verse": "Imperii, et curis rabies accensa superbis"
            },
            {
                "verse": "Regnandi cupidos facile in scelus omne trahebat."
            },
            {
                "verse": "Talibus addictos operis Cyllenius urget"
            },
            {
                "verse": "Ad moesti Iovis ire domos Memphitica regna."
            },
            {
                "verse": "Est locus Aegypti bifido qua flumine Nilus"
            },
            {
                "verse": "Delta facit, Nilus cuius celesti origo"
            },
            {
                "verse": "Regna per Aethiopum fugiens orientis ab hortis"
            },
            {
                "verse": "Ingreditur Pharios septena per ostia fluctus,"
            },
            {
                "verse": "Non procul est Styx atra palus, ubi condidit Io"
            },
            {
                "verse": "Inachis inventum fratrem Typhonis Osirim."
            },
            {
                "verse": "Edita non procul est in collibus ora supinis"
            },
            {
                "verse": "Pyramidum regio, quarum praecisior orta"
            },
            {
                "verse": "Dicitur a Rhodope, cuius praestantia formae"
            },
            {
                "verse": "Tot congessit opes, ut nobilitate sepulchri"
            },
            {
                "verse": "Vicerit et reges ipsos. Hic Iupiter olim"
            },
            {
                "verse": "Clarus et ignipotens, posito modo fulmine pauper"
            },
            {
                "verse": "Squalidus et torva demissus lumina fronte"
            },
            {
                "verse": "Daemonas advectos angusto suscipit antro,"
            },
            {
                "verse": "Atque sub exesa scabri testudine saxi"
            },
            {
                "verse": "Consedere solo. Tunc si est Iuppiter orsus."
            },
            {
                "verse": "\"Numina quae toto terrae regnastis in orbe"
            },
            {
                "verse": "Non satis est nostro quod nos Galilaeus honore"
            },
            {
                "verse": "Exuit, in tantas ausus prorumpere fraudes,"
            },
            {
                "verse": "Non satis est, pueris etiam contemnimur, omnes"
            },
            {
                "verse": "Nos impune premunt, in nos convitia iactant"
            },
            {
                "verse": "Caupones, mimique leves, scurraeque loquaces."
            },
            {
                "verse": "Falsidicosque vocant, ergo haec indigna feremus?"
            },
            {
                "verse": "Nec toties laesi semel ulciscemur? Inertes"
            },
            {
                "verse": "Sic sumus ut vivos nos non intellegat hostis?"
            },
            {
                "verse": "Nos perisse putant, defunctaque numina vita"
            },
            {
                "verse": "Vulgus ait, tempus veniet cum turbine tanto"
            },
            {
                "verse": "Christigenas Asiae regnis Libyaeque fugatos"
            },
            {
                "verse": "Involvam, properate dies, velociter amni"
            },
            {
                "verse": "Currite, ferte cito Machometia tempora cursu.\""
            },
            {
                "verse": "Interea mentes alii solabimur aegras"
            },
            {
                "verse": "Suppliciis, una nostras in virgine vires"
            },
            {
                "verse": "Experiamur, erit nostri reverentia forsan"
            },
            {
                "verse": "Maior ab exemplo tali, Catharina superbo"
            },
            {
                "verse": "Nostra supercilio damnat simulacra, Deosque"
            },
            {
                "verse": "Impia subsannat, vultuque elata superbo"
            },
            {
                "verse": "Non Venerem, non Iunonem, non Pallada, non me"
            },
            {
                "verse": "(Tanta est impietas) minimo dignatur honore,"
            },
            {
                "verse": "Iuppiter haec, magno socii fremuere tumultu,"
            },
            {
                "verse": "Exiliunt irae, furiarum incendia surgunt."
            },
            {
                "verse": "Et furor ignitis oculis et fronte minaci"
            },
            {
                "verse": "Excandescit, uti rapidis cum ferrea flammis"
            },
            {
                "verse": "Lamina Cyclopum excoquitur flagrante camino."
            },
            {
                "verse": "Iuppiter ut vidit gravibus commuta querelis"
            },
            {
                "verse": "Numina, sic iterum sumptis sermonibus inquit."
            },
            {
                "verse": "\"O soboles iucunda mihi plutonia coniunx"
            },
            {
                "verse": "Persephone, quando miseri te cura parentis"
            },
            {
                "verse": "Sollicitat, cita tartareas descende sub umbras,"
            },
            {
                "verse": "Plutonemque roges unam mihi mittat Erinnem,"
            },
            {
                "verse": "Tisiphonem, aut Alecto, diramve Megaeram"
            },
            {
                "verse": "I pete scis quibus ille modis possit, quove ordine flecti.\""
            },
            {
                "verse": "Sic pater, haec responsa dedit Proserpina patri,"
            },
            {
                "verse": "O pater, heu frustra furias in tale vocamus"
            },
            {
                "verse": "Obsequium, poscit furias sibi tartarus omnes:"
            },
            {
                "verse": "Nec satis officio faciunt, vix prima Neronem"
            },
            {
                "verse": "Vix Decium fratrem Titi execrabile sancta"
            },
            {
                "verse": "De radice genus colubris et verbere duro"
            },
            {
                "verse": "Corripit, indomitae pugnant cum manibus umbrae"
            },
            {
                "verse": "Vociferant altum lateque incendia iactant."
            },
            {
                "verse": "Tantum in igne dolor, tanta impatientia flammae"
            },
            {
                "verse": "Namque ea gentiles animas in tartara iactans,"
            },
            {
                "verse": "Non sinit alterna requie mitescere poenam."
            },
            {
                "verse": "Et modo Romanis thalamos stratumque duobus"
            },
            {
                "verse": "Regibus, imperii qui deposuere labores"
            },
            {
                "verse": "In mediis Cocyti undis componit, et altum"
            },
            {
                "verse": "Figit humi puteos, quantum Marpesia cautes"
            },
            {
                "verse": "Ingenti vix mole novem descenderet annis."
            },
            {
                "verse": "Altera Iudaeos recutit aeque improba gentis"
            },
            {
                "verse": "Semina, quae postquam letali vulnere Christum"
            },
            {
                "verse": "Abstulit, antiqua nequiquam lege superbit,"
            },
            {
                "verse": "Curat, et ardentes mergit Phlegethontis in undas."
            },
            {
                "verse": "Saepius Herodes geminos natumque, patremque"
            },
            {
                "verse": "Caedit, et insertat candens in guttura ferrum."
            },
            {
                "verse": "Tertia Christigenas, odiis infensa cruentis,"
            },
            {
                "verse": "In vada praeruptae celso de vertice rupis"
            },
            {
                "verse": "Praecipites Acherontis agit, versosque per amnem"
            },
            {
                "verse": "Luctificum trait hamato per saxa tridente"
            },
            {
                "verse": "Et iacit in flammas, quae deficientia nunquam"
            },
            {
                "verse": "Sulphura depascunt, fumo involvit et igne."
            },
            {
                "verse": "Sed quid opus pater est furiis, ego iussa capessam,"
            },
            {
                "verse": "Fare patris non est fas dissimulare dolorem."
            },
            {
                "verse": "\"Vade, ait, ardentes quando Maxentius aras"
            },
            {
                "verse": "Consulit, imperii cupidus, sub nocte silenti"
            },
            {
                "verse": "Hec responsa dato, Nilum pete, sacra Deorum"
            },
            {
                "verse": "Restitue, et tanta tibi pro pietate coronam"
            },
            {
                "verse": "Accipe, et insignem fulgenti murice clavum.\""
            },
            {
                "verse": "Sic ait, et natae pater inclinatus ad ora"
            },
            {
                "verse": "Permulcensque caput dextra, dedit oscula fronti."
            },
            {
                "verse": "Persephone mandata facit, corvique figuram"
            },
            {
                "verse": "Induit, et tranans auras pernicibus alis,"
            },
            {
                "verse": "Praeterit Ammonis templum admirabile quondam"
            },
            {
                "verse": "Dum Iovis imperium, maiestatemque colebant"
            },
            {
                "verse": "Terrigenae, a Lybicis quod nomina trait arenis,"
            },
            {
                "verse": "Iamque tenet Syrtes, facit hic brevis unda vadosum"
            },
            {
                "verse": "Aequor, et est ratibus magnis impervia Tethys."
            },
            {
                "verse": "Transvolat Inarimen aterno ardore coruscam,"
            },
            {
                "verse": "Quae premit ingentem saxosa mole Tiphoeum"
            },
            {
                "verse": "Iam tenet Italiae littus, Laviniaque arva."
            },
            {
                "verse": "Intrat ad urbanos strepitus, celsaque resedit"
            },
            {
                "verse": "Tarpeii super arce Iovis, populumque patresque"
            },
            {
                "verse": "Et tria despiciens fora, post delubra Tonantis"
            },
            {
                "verse": "Solis ad exortum Romae decora alta superbae."
            },
            {
                "verse": "\"O caput, o florens terreni gloria mundi"
            },
            {
                "verse": "- dixit - ut excelso tetigisti vertice coelum"
            },
            {
                "verse": "Indigetes oblita tuos geniosque laresque"
            },
            {
                "verse": "Atque Iovem et natos, demens ad inania Christi"
            },
            {
                "verse": "Tam cito degeneras documenta, fidemque nefandam.\""
            },
            {
                "verse": "Sic ait, et Petrum quater execrata columnam"
            },
            {
                "verse": "Traiani quae iuncta foro supereminet urbi"
            },
            {
                "verse": "Involat, et corpus iam desinit esse, brevemque"
            },
            {
                "verse": "Se trait in nebulam, et Maxentia tecta subintrat."
            },
            {
                "verse": "Nox erat, et Phoebe gelidis argentea bigis"
            },
            {
                "verse": "Collis Aventini summo de vertice tollens"
            },
            {
                "verse": "Cornua, lustrabat radiis pallentibus urbem."
            },
            {
                "verse": "Impius ad magicas rediit Maxentius artes"
            },
            {
                "verse": "Combustique affert cineres infantis ad aram."
            },
            {
                "verse": "Consulit exta, vocat manes, et numina lethes."
            },
            {
                "verse": "Nacta vias faciles et idonea tempora fraudi"
            },
            {
                "verse": "Persephone, commenta sagax insibilat aura"
            },
            {
                "verse": "Pertenui, fibrasque movens felicia signa"
            },
            {
                "verse": "Fingit, et involvit regis caput igne corusco"
            },
            {
                "verse": "Subridens, alacri saliunt praecordia plausis"
            },
            {
                "verse": "Principis et tota trahit inter gaudia noctem."
            },
            {
                "verse": "Iam parat ire viam pelago, iam concipit omnem"
            },
            {
                "verse": "Trinacriam, Cretaeque domos, Cyprumque Rhodumque"
            },
            {
                "verse": "Qua Zephyris impulsus eat, qua classe Latina"
            },
            {
                "verse": "Vectus Alexandri monstratam annaviget urbem."
            },
            {
                "verse": "Egregios prima comites de pube Quiritum"
            },
            {
                "verse": "Deligit, et fulget Tyriis aurata iuventus"
            },
            {
                "verse": "Vestibus, Eois rutilant segmenta lapillis"
            },
            {
                "verse": "Et vagina sinu gladios hiacynthina pulchro"
            },
            {
                "verse": "Claudit et argentum capulis effulget eburnis."
            },
            {
                "verse": "Septima consurgens roseis aurora capillis"
            },
            {
                "verse": "Oceani pulchrum caput extollebat ab undis"
            },
            {
                "verse": "Cum iam compositis ratibus ventoque secundo"
            },
            {
                "verse": "Littore ab Ausonio solvens Pelusia tendit"
            },
            {
                "verse": "Ostia, et illustre Pompei funere campos."
            },
            {
                "verse": "Persephone volat ante fretum spumantibus undis"
            },
            {
                "verse": "Liberat, et placido facilem facit aequore cursum."
            },
            {
                "verse": "Non Scythicus Boreas illi, non Aphricus auster,"
            },
            {
                "verse": "Non oriens Eurus potuit spirare diebus."
            },
            {
                "verse": "Vix sua subleni crispabat tergora pontus"
            },
            {
                "verse": "Applaudens Zephyro et sceleri se accomodat aequor."
            },
            {
                "verse": "Optimus interea mentis Deus auctor honestae"
            },
            {
                "verse": "Atque pudicitiae custos, ne regia virgo"
            },
            {
                "verse": "Circumventa dolis subita labatur, ab alto"
            },
            {
                "verse": "Praemonet, et celeri tradit mandata ministro."
            },
            {
                "verse": "Ille per immensos coeli glacialis ab ortu"
            },
            {
                "verse": "Labitur anfractus, penetransque per aurea tauri"
            },
            {
                "verse": "Cornua, Pleiadum flammas restingit, et ipsos"
            },
            {
                "verse": "Praeterit errones septem, triviaeque sub orbe"
            },
            {
                "verse": "Accipit exiles raris ex ignibus artus."
            },
            {
                "verse": "Regia progenies cultu redimita pudico"
            },
            {
                "verse": "Inter Socraticos et quos Academia quondam"
            },
            {
                "verse": "Stoaque Cecropiis libros de fontibus hausit"
            },
            {
                "verse": "Clausa latet modico pictae testudinis antro"
            },
            {
                "verse": "Atque voluminibus legum stipata duarum"
            },
            {
                "verse": "Abstrusos animo sensus volvebat, et acris"
            },
            {
                "verse": "Ingenii vegetas acies figebat in omne"
            },
            {
                "verse": "Quod tenebris aenigma latet, mysteria miris"
            },
            {
                "verse": "Invelata modis visu penetrabat acuto."
            },
            {
                "verse": "Quicquid ad ornatum fidei exemplaria sancta"
            },
            {
                "verse": "Graeca ferunt animo vigili condebat, et omnem"
            },
            {
                "verse": "Assidui frugem studii quasi fertilis agri"
            },
            {
                "verse": "Primitias, quasi collectum de sordibus aurum"
            },
            {
                "verse": "Et quasi fulgentes Gangis de pulvere gemmas,"
            },
            {
                "verse": "Rasaque Panchaei duro de cortice thura"
            },
            {
                "verse": "Roboris, et pinguem torto de caudice myrrham"
            },
            {
                "verse": "Ad Christi delubra ferens, cape summe Deorum"
            },
            {
                "verse": "Munera dicebat, primae cape dona iuventae"
            },
            {
                "verse": "Quae tibi per steriles apis haec tua colligit agros."
            },
            {
                "verse": "Primus Abel pingui coluit tua numina sacro,"
            },
            {
                "verse": "Melchisedech panum calathos et cymbia Bacchi"
            },
            {
                "verse": "Obtulit, Abraamus dulcem sua gaudia natum."
            },
            {
                "verse": "At nos syncerae tibi virginitatis honoris"
            },
            {
                "verse": "Collectosque pia de sedulitate legendi"
            },
            {
                "verse": "Offerimus flores, nostra haec tibi munera sunto."
            },
            {
                "verse": "Regia dum tales voluti sub pectore curas,"
            },
            {
                "verse": "Et fugiens animo terras, coelestia virgo"
            },
            {
                "verse": "Cogitat, ecce novae lucis micat igneus ardor,"
            },
            {
                "verse": "Atque repercusso paries splendore coruscat."
            },
            {
                "verse": "Auratae micuere trabes, micuere columnae,"
            },
            {
                "verse": "Et subitis visum flammis ardere lacunar."
            },
            {
                "verse": "Nuncius emisso nitidis e nubibus ore."
            },
            {
                "verse": "\"Regia progenies - dixit - quia concipis alto"
            },
            {
                "verse": "Corde Deum concessa tibi consortia divum."
            },
            {
                "verse": "Pone metum, secura meas intellige voces."
            },
            {
                "verse": "Ille ego qui Mariae sanctas orator ad aures"
            },
            {
                "verse": "Ante fui, tibi de summo modo mittor Olimpo."
            },
            {
                "verse": "Nam tibi post illam primi debentur honoris"
            },
            {
                "verse": "Inter virgineas acies albentia castra,"
            },
            {
                "verse": "Scis veteres odio lucis studioque malignae"
            },
            {
                "verse": "Mentis et imperii vanaeque libidine laudis"
            },
            {
                "verse": "Dissentire Deos Christo, et molimine magno"
            },
            {
                "verse": "In mores certare bonos nec posse nitorem"
            },
            {
                "verse": "Ferre pudicitiae, Clymenes corruptor Apollo"
            },
            {
                "verse": "Pressit Aristei matrem, nymphamque Dionem"
            },
            {
                "verse": "Iuppiter, Europam, Danaen, Asopida, Laedam"
            },
            {
                "verse": "Atque Lycaonidem, Maiam, Bacchique parentem"
            },
            {
                "verse": "Falcifer Oceani natam Minoida Bacchus."
            },
            {
                "verse": "Persephonen Pluto rapuit, Simoentis ad amnem"
            },
            {
                "verse": "Congreditur Venus Anchisae, Thetidosque cubile"
            },
            {
                "verse": "Pelleus incestat, rector Neptunus aquarum"
            },
            {
                "verse": "Phorcida, Deucalidem fraudis, furumque magister"
            },
            {
                "verse": "Mercurius, Venerem Mavors, et Pallada frater"
            },
            {
                "verse": "Polluit, Endimyon vultu Pan vellere Lunam,"
            },
            {
                "verse": "Iasius Cererem, nulla est sine labe Deorum"
            },
            {
                "verse": "Progenies, nisi forte suum quae plangit Osirim"
            },
            {
                "verse": "Inachis, arguto pellex Iunonia sistro."
            },
            {
                "verse": "Et tibi virginitas, istis odiosa paravit"
            },
            {
                "verse": "Insidias, in te longinqua a Thibridis urbe"
            },
            {
                "verse": "Et coniurata descendunt proelia Memphi."
            },
            {
                "verse": "Nulla sub indigno virtus est principe tuta."
            },
            {
                "verse": "Nulla sub incoesto castis et gloria rege."
            },
            {
                "verse": "Nam vitiis probitas semper contraria pacem"
            },
            {
                "verse": "Nescit, et hostiles dextra laevaque catervas"
            },
            {
                "verse": "Sustinet, illatosque parat se semper ad ictus."
            },
            {
                "verse": "In virtute labor, sed in pectora ipso certa labore"
            },
            {
                "verse": "Dona, sit ex operis merces, aeterna resurgit"
            },
            {
                "verse": "De sudore quies, et de maerore voluptas."
            },
            {
                "verse": "Non habet ex omni numero plebisque, patrumque"
            },
            {
                "verse": "Victricem, nisi qui potuit certare, coronam"
            },
            {
                "verse": "Et multis certare datum, sed vincere paucis"
            },
            {
                "verse": "Atque coronari et celebres vectare triumphos."
            },
            {
                "verse": "Quare age surgentes audaci nave procellas"
            },
            {
                "verse": "Rumpe, per adversos aperti tua carbasa fluctus,"
            },
            {
                "verse": "Nec stantes horresce nothos, nec murmura ponti."
            },
            {
                "verse": "Irato te crede mari, proramque patentes"
            },
            {
                "verse": "Ad coeli converte vias, reget ipse per undas"
            },
            {
                "verse": "Temonem velumque, Deus puppemque tenebit,"
            },
            {
                "verse": "Nec sinet in scopulos fragilem tranare carinam."
            },
            {
                "verse": "Semper Olympiaca terram speculatur ab arce,"
            },
            {
                "verse": "Et quoscunque, operi vidit se accingere sancto"
            },
            {
                "verse": "Numine presenti Deus adiuvat, odit inertes."
            },
            {
                "verse": "Pugnam invade, Deo nihil inspirante timendum.\""
            },
            {
                "verse": "Nuncius haec, humili facundia virginis ore"
            },
            {
                "verse": "Sic responsa dedit. \"Vobis ego, numina, grates,"
            },
            {
                "verse": "Non si vel totidem linguis, quot dicitur Argus"
            },
            {
                "verse": "Luminibus vidisse, loquar persolvere passim."
            },
            {
                "verse": "Omnia vos homini vitamque alimentaque vitae"
            },
            {
                "verse": "Vos datis, et coeli vos aspiratis amorem."
            },
            {
                "verse": "Blanditiisque rudens ad contemplanda levatis"
            },
            {
                "verse": "Astra animos et opes vestras monstratis in ipsis"
            },
            {
                "verse": "Ignibus et coeli ornatu mundique decore"
            },
            {
                "verse": "Perpetuo, nostrae ne forte libidine mentes"
            },
            {
                "verse": "Se lutea immergant, nequeantque attollere frontem"
            },
            {
                "verse": "Ad coeleste bonum, nostrae vos cura salutis"
            },
            {
                "verse": "Sollicitat, nec nostra diu durare potestis"
            },
            {
                "verse": "Damna pati, veniamque datis peccantibus ultro."
            },
            {
                "verse": "Me prope lactentem charisque parentibus orbam"
            },
            {
                "verse": "Ante puellaris quam vos agnosceret aetas"
            },
            {
                "verse": "Cum neque fabar adhuc vos susceptis alendam."
            },
            {
                "verse": "Propterea nunquam divis ego thura piandis"
            },
            {
                "verse": "Ulla dedi, nunquam fumantia vidimus exta."
            },
            {
                "verse": "Sola Dei mihi cura satis, mea, tempore ab illo,"
            },
            {
                "verse": "Virginitas addicta Deo, votisque vocata"
            },
            {
                "verse": "Palma triumphalis pugnae, qua sanguine fuso"
            },
            {
                "verse": "Testificata thronum Christi super astra venirem."
            },
            {
                "verse": "Miscererque choris superum, sedemque beatam"
            },
            {
                "verse": "Aetherea sortita domo, regna illa viderem"
            },
            {
                "verse": "Aeternis congesta bonis, visuque tuerer"
            },
            {
                "verse": "Perspicuo, quod certa fides sed nubila monstrat."
            },
            {
                "verse": "Est amor iste furor, quo tempore saucia longo"
            },
            {
                "verse": "Nectar et ambrosiam sitio, tantusque medullis"
            },
            {
                "verse": "Ardor inest, tantus coeli calor ossibus haesit,"
            },
            {
                "verse": "Ut mors nulla queat mihi formidanda videri,"
            },
            {
                "verse": "Sed iucunda magis, cur non quae pertulit Agnes"
            },
            {
                "verse": "Ipsa veram? Cur non Agathes imitabile fatum?"
            },
            {
                "verse": "Lucia, cuius erat neque mens neque fortior aetas,"
            },
            {
                "verse": "Vicit, et istarum foelix Trinacria palmas"
            },
            {
                "verse": "Vidit Anastasiae tellus Romana triumphis"
            },
            {
                "verse": "Gaudet, ad istarum laudes et praemia curro."
            },
            {
                "verse": "Tu modo qui coelo frueris divine minister,"
            },
            {
                "verse": "Haec offer mea vota Deo, si faverit, omne"
            },
            {
                "verse": "Dulce mihi certamen erit, pugnamque diem"
            },
            {
                "verse": "Arbitrio legati ipse suo sic fata nitentes"
            },
            {
                "verse": "Vertit humi assurgens oculos, se nuncius albam"
            },
            {
                "verse": "Colligit nubem, sparsisque per atria succis"
            },
            {
                "verse": "Ambrosiae, dulci repetivit sydera cantu."
            },
            {
                "verse": "Iam vada Carpathiae sulcans Maxentius undae"
            },
            {
                "verse": "Littus Alexandri et Phariam procul aspicit arcem."
            },
            {
                "verse": "Atque ait o magni salve pars tertia mundi"
            },
            {
                "verse": "Aphrica Romanam fausto precor omine classem"
            },
            {
                "verse": "Aspice, et auspiciis divum mea vota tuorum"
            },
            {
                "verse": "Prospera sint, salvete Deo, salvete penates"
            },
            {
                "verse": "Indiginae, quos relligio longeva parentum"
            },
            {
                "verse": "Excoluit, sacros venio laturus honoris,"
            },
            {
                "verse": "Sancta sequor mandata Iovis, ritusque reporto"
            },
            {
                "verse": "Divinos ad templa Deum.\" Dum talia fatur"
            },
            {
                "verse": "Praevolat ad portum remis, ventoque secundo"
            },
            {
                "verse": "Cymba levis, volucrem cursa quae vinceret Eurum"
            },
            {
                "verse": "Summaque vix recto fugiens movet aequora lapsu."
            },
            {
                "verse": "Fama per Aegyptum praetentaque littora ponto"
            },
            {
                "verse": "Nunciat advenisse rates ex urbe Latina,"
            },
            {
                "verse": "Advectumque freto Romani regis alumnum."
            },
            {
                "verse": "Cuncta magistratus, lucem posuere per illam,"
            },
            {
                "verse": "Publica, Pellaei privata negocia cives."
            },
            {
                "verse": "Festa dies agitur, nitidis urbana iuventus"
            },
            {
                "verse": "Vestibus et multo testantur gaudia cultu,"
            },
            {
                "verse": "Turba coit, pictis oneratur puppibus aequor"
            },
            {
                "verse": "Murice vela rubent, radiant aplustria cocco."
            },
            {
                "verse": "Ducitur elato gradiens Maxentius ore"
            },
            {
                "verse": "Splendidus et gemmis et multo lucidus auro."
            },
            {
                "verse": "Ausonii Libycique simul glomerantur utrinque"
            },
            {
                "verse": "Sistra sonant, altis lucent in turribus igne."
            },
            {
                "verse": "Moenia fronde virent et odoro gramine portae,"
            },
            {
                "verse": "Altera lux ortum Casii vertice summo"
            },
            {
                "verse": "Extulerat solem, cum rex iam squalida multo"
            },
            {
                "verse": "Templa situ iubet ornari, veteresque per aras"
            },
            {
                "verse": "Purpureos spargi flores, et rite parari"
            },
            {
                "verse": "Danda Ecatombaeo quae sunt animalia sacro."
            },
            {
                "verse": "Christigenae soliti crudis preda esse tyrannis"
            },
            {
                "verse": "Contremuere metus et et multi petiere Syenen"
            },
            {
                "verse": "Thebaeosque lares et Syrenaica regna"
            },
            {
                "verse": "Aethiopumque domos et littora gentis Erembae."
            },
            {
                "verse": "Sicut ubi mites aquilam videt columbae"
            },
            {
                "verse": "Nare per aerios tractus, nec pinguia rura"
            },
            {
                "verse": "Nec placidae retinent epulae, timor omnia vincit."
            },
            {
                "verse": "Pars latet umbroso saltu, pars alta volatu"
            },
            {
                "verse": "Tecta petit, pars montanis cava saxa latebris,"
            },
            {
                "verse": "Et pennis percussa sonat pernicibus aura."
            },
            {
                "verse": "Tunc est coepta coli regis deserta, solumque"
            },
            {
                "verse": "Solibus exustum assiduis, et rura venenis"
            },
            {
                "verse": "Inclyta et arentes terrae sitientis arenae."
            },
            {
                "verse": "Solivagus vastam petiit tum paulus Eremum"
            },
            {
                "verse": "Hispidus, et fulvae tectus velamine palmae,"
            },
            {
                "verse": "Cuius ad ignotas veniens Antonius aedes"
            },
            {
                "verse": "Incidit in Satyros, mox flebile corpus amici"
            },
            {
                "verse": "Condidit, et siccis vitam traduxit arvis,"
            },
            {
                "verse": "Inter arenicolas colubros et saeva leonum"
            },
            {
                "verse": "Semina graminibus vescens et fluminis unda."
            },
            {
                "verse": "Templa coronantur sertis et funibus actis"
            },
            {
                "verse": "Barbara suspendunt aulaea sub abside curva"
            },
            {
                "verse": "Pinguia mittuntur docti per rura ministri"
            },
            {
                "verse": "Quae vicina bibunt piscosi fulmina Nili"
            },
            {
                "verse": "Atque papyri ferae dulcem Tritonidis undam,"
            },
            {
                "verse": "Et qua se viridi Mareotis arundine cingit."
            },
            {
                "verse": "Adducant delecta boum qui corpora centum"
            },
            {
                "verse": "Interea cultros paterasque et thura sacerdos"
            },
            {
                "verse": "Expedit, et sacras longo locat ordine vestes."
            },
            {
                "verse": "Ante ea neglectus meliori pascitur Apis"
            },
            {
                "verse": "Gramine, et extento iacet ad praesepia ventre."
            },
            {
                "verse": "Iamque dies solennis ad est, mugitibus aurae"
            },
            {
                "verse": "Per fora perque vias urbis per compita clamant,"
            },
            {
                "verse": "Aera crepant, clangore tubae complentur acuto."
            },
            {
                "verse": "Consequitur vulgi strepitus, turbaeque frequentis"
            },
            {
                "verse": "Murmur, et inflato resonat cava tibia buxo"
            },
            {
                "verse": "Clarus ad illustres graditur Maxentius aras,"
            },
            {
                "verse": "Et circum Pellae micat, Romanaque pubes."
            },
            {
                "verse": "Angelicas alto voces sub corde voluntas"
            },
            {
                "verse": "Costis adesse videt speratae tempora pugnae"
            },
            {
                "verse": "Et quanquam immota maneat sententia mente,"
            },
            {
                "verse": "Atque adamantaeis vinclis frenata libido,"
            },
            {
                "verse": "Invita ratione scelus non audeat ullum,"
            },
            {
                "verse": "Ora tamen meditans duri furibunda tiranni"
            },
            {
                "verse": "Atque graves poenas horret, ceu saxea moles"
            },
            {
                "verse": "Pulsa freto et circum salientibus aequoris undis"
            },
            {
                "verse": "Vapulat atque tremit, sed non vestigia mutat."
            },
            {
                "verse": "Dumque animus tanto curarum impellitur aestu"
            },
            {
                "verse": "Non procul ecce duae vultu incessuque verendo"
            },
            {
                "verse": "Femineae species adsunt, quarum una Cybeli"
            },
            {
                "verse": "Persimilis turrita caput, stellataque frontem,"
            },
            {
                "verse": "Igneus ore color possit Pana referre"
            },
            {
                "verse": "Pectora pervolitant nebulae gyroque volucres"
            },
            {
                "verse": "Aereo ludunt et versi coloribus alis."
            },
            {
                "verse": "Aequora ventre habet, pictasque per aequora puppes,"
            },
            {
                "verse": "Squammiferique greges flexis per cerula caudis"
            },
            {
                "verse": "Arrectisque natant pinnis, ludoque fugaci"
            },
            {
                "verse": "Per scopulos et saxa volant viridemque per algam."
            },
            {
                "verse": "Inferius campi herbosi, curvataque ripis"
            },
            {
                "verse": "Fulmina, et excelsi nemorosa cacumina montes"
            },
            {
                "verse": "Vertice inaequali, pecudes, humanaque tecta"
            },
            {
                "verse": "Atque per incultos saltus atque invia rura"
            },
            {
                "verse": "Auriti lepores et flexis cornibus errant"
            },
            {
                "verse": "Dorcades, et timidi dame, ramosaque cervi"
            },
            {
                "verse": "Cornua tollentes, vacuis spaciantur in agris."
            },
            {
                "verse": "Haec rerum natura parens, quae virginis ora"
            },
            {
                "verse": "Dulcibus amplectens ulnis. \"Quid mergeris - inquit -"
            },
            {
                "verse": "Filia tot curis et sollicitudine tanta?"
            },
            {
                "verse": "Contemplare meum decus et mea maxima regna,"
            },
            {
                "verse": "Sanctaque de nostris opibus velut ante solebas"
            },
            {
                "verse": "Expulsis animo curis solatia carpe."
            },
            {
                "verse": "Terra, fretum, nubes, flammae, versatile coelum,"
            },
            {
                "verse": "Cuncta meis subsunt regnis, eo cuncta guberno:"
            },
            {
                "verse": "Elige de tantis aliquid quod mulceat aegram."
            },
            {
                "verse": "Quid tuus hic moeror sibi vult? Quid dulcis miris"
            },
            {
                "verse": "Pallent ora modis? Et quot tua forma recessit?"
            },
            {
                "verse": "Pone Deum curas, divi sua sydera servent,"
            },
            {
                "verse": "Ambrosia vivant, et delectentur Olympo."
            },
            {
                "verse": "Terra subest homini, terrena negocia tracta ,"
            },
            {
                "verse": "Nec fines frustra humanos excedere tenta."
            },
            {
                "verse": "Tune potes volucrum per iter tranare, sub undis"
            },
            {
                "verse": "Degere, et obscuris inter delphinas in antris"
            },
            {
                "verse": "Sirenes ubi sunt, et inertia corpora phocae?"
            },
            {
                "verse": "Ut tibi per spelaea maris, per lustra ferarum."
            },
            {
                "verse": "Sic quoque per coelos inter consortia divum"
            },
            {
                "verse": "Legibus aeternis vita hospitiumque negatur."
            },
            {
                "verse": "Nec fas est homini coelum sperare, Deorum"
            },
            {
                "verse": "Regna cupis, sedemque tibi promittis Olimpi"
            },
            {
                "verse": "Cum neque brutorum latebris assuescere possis?"
            },
            {
                "verse": "Omnia limitibus certis ego sola diremi,"
            },
            {
                "verse": "Quos transire nefas, ea vota superflua pone."
            },
            {
                "verse": "Sit tibi cura decor, tua sit tibi cura venustas"
            },
            {
                "verse": "Ingenio condita meo, dum fingere tento"
            },
            {
                "verse": "Calliopes oculos, et ne contemne iuventam,"
            },
            {
                "verse": "Nec te finge Deam, sed te mortalibus aequa."
            },
            {
                "verse": "Sic natura parens tristem solata puellam.\""
            },
            {
                "verse": "Altera quae tales paulum cunctata loquelas"
            },
            {
                "verse": "Hauserat, et vafro gressum suspenderat astu,"
            },
            {
                "verse": "Affuit, aurati crines, frons lactea, fulgent"
            },
            {
                "verse": "Lucifero similes oculi, rubicunda colorat"
            },
            {
                "verse": "Lactentes aurora genas, per eburnea colla"
            },
            {
                "verse": "Caesaries emissa fluit, toga caetera vestit"
            },
            {
                "verse": "Aurea, quae tracto verrebat syrmate campum."
            },
            {
                "verse": "Coelestis nitet ore decor sparguntur odores"
            },
            {
                "verse": "Ambrosii, creditque nequit mortalis in illa"
            },
            {
                "verse": "Spiritus, aut numen vel non sine numine imago,"
            },
            {
                "verse": "Textus inauratae chlamydi descensus ab astris"
            },
            {
                "verse": "Prolis Olympiacae stygios ingressus ad amnes."
            },
            {
                "verse": "Ignea linguarum species, qua spiritus ingens"
            },
            {
                "verse": "Intonuit super ora virum, montisque relicto"
            },
            {
                "verse": "Vertice sydeream Christus remeabat in arcem"
            },
            {
                "verse": "Victor, et evulsae caeco Plutonis ab antro"
            },
            {
                "verse": "Patrum animae niveis indutae nubibus ibant"
            },
            {
                "verse": "Aera per liquidum, terram praedatus et Orcum"
            },
            {
                "verse": "Rex superum tali repetebat regna triumpho."
            },
            {
                "verse": "Gratia nomen habet, cuius praestantia forma"
            },
            {
                "verse": "Naturae ex templo visa obscurare decorem,"
            },
            {
                "verse": "Non aliter quam sol maiori sydera luce"
            },
            {
                "verse": "Umbrat, et exoriens alios exterminat ignes."
            },
            {
                "verse": "Haec igitur sic orsa loqui. \"Quid virginis altum"
            },
            {
                "verse": "Deiicis in terras animum, natura superbo"
            },
            {
                "verse": "Caeca supercilio, rerum te insana parentem"
            },
            {
                "verse": "Dicis, et ignoras a quo tua venit origo"
            },
            {
                "verse": "Nec nosti genus ipsa tuum, tua signa sequuta"
            },
            {
                "verse": "Nicomachi proles stellis Erymanthidos ursae"
            },
            {
                "verse": "Navigat amissis, et naufraga saepius arctas"
            },
            {
                "verse": "Flante procelloso Borea Symplegadas intrat."
            },
            {
                "verse": "Namque aliud vitae genus immortalis Olimpo"
            },
            {
                "verse": "Noluit esse homini, sed necte te credidit ortans,"
            },
            {
                "verse": "Nec me vidit inops lucis, mutabile corpus"
            },
            {
                "verse": "Contemplata Deum sicco pertransiit ore."
            },
            {
                "verse": "Auspiciis hanc usque tuis pervenit ad oram,"
            },
            {
                "verse": "Hic sua sopito detraxit carbasa vento."
            },
            {
                "verse": "Dic ubi (si nosti), primaevaque Christi"
            },
            {
                "verse": "Castra, triumphalesque, qui sanguine claras"
            },
            {
                "verse": "Emisere animas et qui vicere tyrannos,"
            },
            {
                "verse": "Subiecere Deo populos? Tibi sola reliqui"
            },
            {
                "verse": "Corpora, et immundos cineres et tabida membra."
            },
            {
                "verse": "Ipsa coronatas coelesti lumine mentes"
            },
            {
                "verse": "In sublime tuli, quare iam desine nugis"
            },
            {
                "verse": "Talibus illustres animos involvere caeca"
            },
            {
                "verse": "Nube tuae noctis versis fata recessit"
            },
            {
                "verse": "Passibus, at plutei lato natura sub orbe"
            },
            {
                "verse": "Virginis in thalamo fertur liquisse pavorem,"
            },
            {
                "verse": "Cuius ut agnovit fraudes abscondit amorem"
            },
            {
                "verse": "Gratia discendens, eius qui frangeret omne"
            },
            {
                "verse": "Virus, et auxilio coeptis ingentibus esset.\""
            },
            {
                "verse": "Protulit ora pavor gelidae sub imagine mortis"
            },
            {
                "verse": "Pallidus, et curvo contractus pecora a dorso,"
            },
            {
                "verse": "Caecus et elinguis, trepidus, vix ossibus haerens,"
            },
            {
                "verse": "Dentibus exertis trunca deformia nare"
            },
            {
                "verse": "Ora gerens, et crure labans, frigore torpens."
            },
            {
                "verse": "Cuius ut horrificam effigiem stygiumque colorem"
            },
            {
                "verse": "Et testudineos virgo perterrita gressus"
            },
            {
                "verse": "Vidit, ab aspectu monstri conversa recondit"
            },
            {
                "verse": "Lumina, et admoto texit velamine frontem."
            },
            {
                "verse": "Tum validis ardens animis alacrique iuventa"
            },
            {
                "verse": "Strenuus et grato praetendens ore pudorem"
            },
            {
                "verse": "Virgineum, pictasque ferens in pectore flammas"
            },
            {
                "verse": "In medium prorupit amor, cornumque repertam"
            },
            {
                "verse": "Corripit et monstri, repetito verbere, terga"
            },
            {
                "verse": "Pulsat, et iniectis agite extra limina plantis"
            },
            {
                "verse": "Vociferans, et fuste petens caput, ora, manusque,"
            },
            {
                "verse": "Non secus ac fertur (si vera est fabula) quondam"
            },
            {
                "verse": "Infernum domuisse canem Tirynthius heros."
            },
            {
                "verse": "Calcitrat et manibus tensis avertere cornum"
            },
            {
                "verse": "Nititur, et facies monstrum defendere ab ictu"
            },
            {
                "verse": "Acrius instat Amor, tetroque in pulvere versum"
            },
            {
                "verse": "Execrat indignans, limoque infigit aquoso,"
            },
            {
                "verse": "Membraque coenoso sepelit moribunda sepulchro."
            }
        ]
    ]
}