{
    "author": "Cantalicio",
    "title": "spectacula Lucretiana",
    "url": "http://www.poetiditalia.it/texts/CANTALIC|spec|001",
    "text": [
        [
            {
                "verse": "Horrida Sequanicae gentis modo bella canebam"
            },
            {
                "verse": "Iamque mihi fuerat carcere missus equus,"
            },
            {
                "verse": "Scilicet ut Gallus rex maximus omnia regum"
            },
            {
                "verse": "Vicerit Italici regna decora soli"
            },
            {
                "verse": "Utque per attonitos populos gentesque paventes"
            },
            {
                "verse": "Asperso tantum nomine fecit iter,"
            },
            {
                "verse": "Cum mihi qui vatum pia pectora Delius implet:"
            },
            {
                "verse": "\"Ista quid hoc frustra tempore scribis? -ait-"
            },
            {
                "verse": "Borgiacos tantum meditatur Roma triumphos"
            },
            {
                "verse": "Et tu Gallorum scribere bella paras?"
            },
            {
                "verse": "Edita quod dextris Lucretia Borgia fatis"
            },
            {
                "verse": "Ad thalamos tandem coniugis ire parat,"
            },
            {
                "verse": "Tanta cave macules tristi nunc gaudia versu"
            },
            {
                "verse": "Et cave tam faustos commaculare dies"
            },
            {
                "verse": "Inque tuo numeris melioribus utere plectro:"
            },
            {
                "verse": "Nil nisi Borgiacum nunc tibi in ore sonet."
            },
            {
                "verse": "Laetitia exultant simul omnia culmina Romae"
            },
            {
                "verse": "Cunctaque ludorum munera circus agit"
            },
            {
                "verse": "Instruit et populus spectacula prisca Quiritum,"
            },
            {
                "verse": "Laetus et ut felix hic hymeneus eat."
            },
            {
                "verse": "Haec cane, si sapias: non est ad tristia tempus"
            },
            {
                "verse": "Et tua Borgiaca pendet ab arce salus!\""
            },
            {
                "verse": "Ergo vale et veniam concedas, Gallia victrix:"
            },
            {
                "verse": "Ad tua cum tempus gesta revertar erit."
            }
        ],
        [
            {
                "verse": "Magna dedit Sextus tibi munera, Borgia Diva,"
            },
            {
                "verse": "Curia magna dedit Romaque magna dedit."
            },
            {
                "verse": "At si non renuis munuscula parva clientum,"
            },
            {
                "verse": "Haec quoque sume pia, Borgia Diva, manu:"
            },
            {
                "verse": "Conterit annorum series quaecunque sub astris"
            },
            {
                "verse": "Cernimus, ingenii munera certa manent."
            }
        ],
        [
            {
                "verse": "Dic spectacula, dic, Thalia, ludos,"
            },
            {
                "verse": "Dic Lucretia Diva quos honores,"
            },
            {
                "verse": "Dic quos, dic varios vel illa plausus"
            },
            {
                "verse": "Desertura tulit suos Quirites"
            },
            {
                "verse": "Et caros modo Martios penates,"
            },
            {
                "verse": "Ad consortia coniugis vocata,"
            },
            {
                "verse": "Cui Ferraria delicata servit"
            },
            {
                "verse": "Et quem pronuba Iuno magna fovit,"
            },
            {
                "verse": "Tanta coniuge quae virum beavit."
            },
            {
                "verse": "Quae cum Romuleam reliquit urbem,"
            },
            {
                "verse": "Lux de Romulea recessit urbe,"
            },
            {
                "verse": "Lux omnis veluti recedit orbe,"
            },
            {
                "verse": "Cum sol Hesperias subivit undas."
            }
        ],
        [
            {
                "verse": "Quam dilecta fuit Lucretia Borgia Romae,"
            },
            {
                "verse": "Quanta fuit pietas et generosus amor,"
            },
            {
                "verse": "Sciret ut haec aderat tunc quae Ferraria praesens,"
            },
            {
                "verse": "Omnia monstrarunt templa, theatra, viae:"
            },
            {
                "verse": "Hinc sua patritii reserarunt pectora cives,"
            },
            {
                "verse": "Hinc eques, hinc plebes; hinc puer, inde senex,"
            },
            {
                "verse": "Quaelibet et totam matrona norusque per urbem"
            },
            {
                "verse": "Affectus magni signa dedere sui."
            },
            {
                "verse": "Haec ut Alexandro propius spectare liceret,"
            },
            {
                "verse": "Claudere cui superos et reserare datur,"
            },
            {
                "verse": "Utque suae Caesar frueretur honore sororis,"
            },
            {
                "verse": "Troianus maior quo neque Caesar erat,"
            },
            {
                "verse": "Ad Vaticani divina palatia montis"
            },
            {
                "verse": "Constituere suo digna theatra loco."
            },
            {
                "verse": "Hic veterum quicquid iam spectabatur harena"
            },
            {
                "verse": "Vidimus et quicquid tradere Roma potest;"
            },
            {
                "verse": "Sed tamen orchestram qualem nunc vidimus, unquam"
            },
            {
                "verse": "Tempore non habuit Roma vetusta suo:"
            },
            {
                "verse": "Nanque suis ludis quoties de more sederet,"
            },
            {
                "verse": "Illa senatores ceperat, ista deos."
            }
        ],
        [
            {
                "verse": "Quam bene sortita est Lucretia Borgia tandem"
            },
            {
                "verse": "Coniugii tedas conditione pares!"
            },
            {
                "verse": "Non bene simplicibus volucrum regina columbis"
            },
            {
                "verse": "Iungitur aut timidae torva leena ferae."
            },
            {
                "verse": "Quid nam nobilius produxit Iberia, quid nam"
            },
            {
                "verse": "Borgiacis melius Bethyca terra tulit?"
            },
            {
                "verse": "Clarius antiquis Estensibus Itala tellus"
            },
            {
                "verse": "Nil habet aut vera nobilitate prius."
            },
            {
                "verse": "Coniugio tali, generosa Valentia, gaude:"
            },
            {
                "verse": "Nam tuus Estensi sanguine crescet honos."
            },
            {
                "verse": "Tu quoque Borgiacis, Ferraria, gaude hymeneis:"
            },
            {
                "verse": "Nam magis hoc fies stenmate mixta potens."
            },
            {
                "verse": "Et iam, Sexte, tibi fas est requiescere, pastor:"
            },
            {
                "verse": "Cesserunt votis omnibus astra tuis."
            }
        ],
        [
            {
                "verse": "Tu qui Borgiaco satu nitescis,"
            },
            {
                "verse": "Unde Estense genus fluat requiris,"
            },
            {
                "verse": "Iunxit copula quod tibi Thalassi:"
            },
            {
                "verse": "Hoc est Italiae genus vetustum,"
            },
            {
                "verse": "Gentis Dardaniae decora proles,"
            },
            {
                "verse": "Quondam Antenoreae comes cohortis,"
            },
            {
                "verse": "Quae sedem Patavi locavit urbis,"
            },
            {
                "verse": "Nomen contrahit oppido sed illo,"
            },
            {
                "verse": "Quod clari Veneti vocant Ateste"
            },
            {
                "verse": "Et nos nunc male nominamus Este,"
            },
            {
                "verse": "Estensis decor altus unde fluxit."
            },
            {
                "verse": "Cuius moribus et nitore capta"
            },
            {
                "verse": "Et clara probitate sanctitatis,"
            },
            {
                "verse": "Hanc Ferraria delicata gentem"
            },
            {
                "verse": "Ad se pro meritis vocavit ultro"
            },
            {
                "verse": "Et tantae dominam vocavit urbis:"
            },
            {
                "verse": "Quae tot secula lapsa iam, tot annos"
            },
            {
                "verse": "Tam illic omnia lance rexit aequa,"
            },
            {
                "verse": "Ut Ferraria noscat atque dicat"
            },
            {
                "verse": "Estensis sine principis corona"
            },
            {
                "verse": "Non se vivere posse vel per horam."
            },
            {
                "verse": "Maiores taceo, patres avosque"
            },
            {
                "verse": "Et claros atavos ducesque magnos,"
            },
            {
                "verse": "Quorum nomina, gesta, facta, laudes"
            },
            {
                "verse": "Magnum connumerare pondus esset."
            },
            {
                "verse": "Ad sponsi redeo patrem novelli,"
            },
            {
                "verse": "Quem natum domus Herculem vocavit,"
            },
            {
                "verse": "Tanti nominis incitata fama,"
            },
            {
                "verse": "Saevos Herculis ut ferox labores"
            },
            {
                "verse": "Omni tempore sustinere posset"
            },
            {
                "verse": "Et splendesceret arte militari."
            },
            {
                "verse": "Quod non augurium fuisse vanum,"
            },
            {
                "verse": "Gentes Italicae sciunt probantque"
            },
            {
                "verse": "Et testis Veneti furor senatus,"
            },
            {
                "verse": "Huius iam toties repressus arte,"
            },
            {
                "verse": "Nec non Parthenope sacrique manes"
            },
            {
                "verse": "Alfonsi veteris piique regis;"
            },
            {
                "verse": "Sed Martis proprias tacebo laudes:"
            },
            {
                "verse": "Nil hoc sanctius esse veriusque,"
            },
            {
                "verse": "Nil hoc gratius esse fidiusque"
            },
            {
                "verse": "Nostro tempore vel potest videri."
            },
            {
                "verse": "Est quam maximus hic quoque architectus,"
            },
            {
                "verse": "Quod Ferraria tam novata monstrat"
            },
            {
                "verse": "Et tam conspicuis recincta muris;"
            },
            {
                "verse": "Huic par denique nemo comperitur,"
            },
            {
                "verse": "Quavis vel melius refertus arte."
            },
            {
                "verse": "Cui quondam Helionora regis illa"
            },
            {
                "verse": "Nupsit filia magna Ferdinandi,"
            },
            {
                "verse": "Qua non vel Sypelea mater olim,"
            },
            {
                "verse": "Non faecundior illa, quae maritum"
            },
            {
                "verse": "Hercei Iovis ante luxit aras:"
            },
            {
                "verse": "Natorum grege quippe perbeata,"
            },
            {
                "verse": "Alfonsum dedit atque Ferdinandum,"
            },
            {
                "verse": "Sysmundum, Hippolytum atque Cardinalem,"
            },
            {
                "verse": "Inter qui rutilos micat galeros"
            },
            {
                "verse": "Quantum Lucifer inter astra fulget."
            },
            {
                "verse": "Quorum maximus et decore primus,"
            },
            {
                "verse": "Cui Lucretia Borgiana iuncta est,"
            },
            {
                "verse": "Tota quae veluti favente nupsit,"
            },
            {
                "verse": "Tota sic abiit dolente Roma."
            },
            {
                "verse": "Binas edidit illa sed puellas:"
            },
            {
                "verse": "Quarum iungitur una Mantuano"
            },
            {
                "verse": "Gonsagae domino, nitore tanto"
            },
            {
                "verse": "Ut non inveniat parem, sed ipsa"
            },
            {
                "verse": "Ipsam se superat, gravis, modesta,"
            },
            {
                "verse": "Prudens et facilis, decens, venusta,"
            },
            {
                "verse": "Illustris, pia, iusta, cauta, solers"
            },
            {
                "verse": "Et cunctis Isabella liberalis;"
            },
            {
                "verse": "Magnis altera copulata regnis,"
            },
            {
                "verse": "Insubris ducis et benigna coniux,"
            },
            {
                "verse": "Vero nomine dicta iam Beatrix,"
            },
            {
                "verse": "Uxor quae poterat virum beare,"
            },
            {
                "verse": "Ni Lucina manus favens negasset"
            },
            {
                "verse": "Et stamen nisi Clotho sustulisset."
            },
            {
                "verse": "Estensis brevibus genus vetustum"
            },
            {
                "verse": "Gentis diximus atque gesta verbis,"
            },
            {
                "verse": "At si quid tamen absit ad decorem,"
            },
            {
                "verse": "Id Lucretia Borgiana portat."
            }
        ],
        [
            {
                "verse": "Non est Borgiacos necesse dicam:"
            },
            {
                "verse": "Hoc novit genus orbis universus,"
            },
            {
                "verse": "Norunt Occidui marisque Rubri,"
            },
            {
                "verse": "Norunt hoc Zephyri Notique gentes,"
            },
            {
                "verse": "Norunt hoc Boreae gelu nivesque,"
            },
            {
                "verse": "Norunt Niliaci sciuntque Persae,"
            },
            {
                "verse": "Norunt hoc Solimi sciuntque reges,"
            },
            {
                "verse": "Norunt Teutonici feroxque Rhenus,"
            },
            {
                "verse": "Norunt hoc Rhodani fluenta Galli,"
            },
            {
                "verse": "Qui, quo lucidior potentiorque"
            },
            {
                "verse": "Lapsu curreret et niteret amplo,"
            },
            {
                "verse": "Iunxit Borgiacos sibi liquores."
            },
            {
                "verse": "Hos nobis genuit decora sumens"
            },
            {
                "verse": "Urbs a magnifico valore nomen,"
            },
            {
                "verse": "Urbs Hispanica clara, grata nobis"
            },
            {
                "verse": "Urbs et Romuleis amata semper:"
            },
            {
                "verse": "Haec et magnanimos viros ducesque,"
            },
            {
                "verse": "Haec et pontifices tulit beatos,"
            },
            {
                "verse": "Haec et cardineos tulit galeros,"
            },
            {
                "verse": "Haec Papam tulit et benigna Sextum,"
            },
            {
                "verse": "Unus qui reserat seratque coelum,"
            },
            {
                "verse": "Quo nec Roma potens potentiorem"
            },
            {
                "verse": "Nec vidit, fateor, decentiorem"
            },
            {
                "verse": "Nec vidit, fateor, severiorem"
            },
            {
                "verse": "Nec vidit, fateorque, iustiorem,"
            },
            {
                "verse": "Summa qui sedet unus arce Petri"
            },
            {
                "verse": "Et nutu latus unus omne mundi"
            },
            {
                "verse": "Vertit, concutit, asserit, coercet,"
            },
            {
                "verse": "Punit, liberat, allicit fovetque,"
            },
            {
                "verse": "Leges regibus omnibus retractans,"
            },
            {
                "verse": "Et iungit sibi pace principatus,"
            },
            {
                "verse": "Pellens omnia pace bella parta,"
            },
            {
                "verse": "Et cum pacificis suisque Christis"
            },
            {
                "verse": "In Turcas meditatur ire sevos."
            },
            {
                "verse": "Addas Romuleos lares viasque,"
            },
            {
                "verse": "Addas aedibus additum decorem,"
            },
            {
                "verse": "Addas et renovata Vaticani"
            },
            {
                "verse": "Et magno reparata tecta sumptu,"
            },
            {
                "verse": "Addas Hadrianae superba Molis,"
            },
            {
                "verse": "Molis moenia quae manu Cyclopum"
            },
            {
                "verse": "Vel quae Palladis arte structa dicas."
            },
            {
                "verse": "Sunt haec sed monumenta magna Sexti:"
            },
            {
                "verse": "Quid de Caesare Musa Borgiano"
            },
            {
                "verse": "Hic nunc quid poterit referre nostra?"
            },
            {
                "verse": "In vasto tenuis carina ponto"
            },
            {
                "verse": "Longe fluctuat et periclitatur:"
            },
            {
                "verse": "Maior Caesare, maior ille, maior,"
            },
            {
                "verse": "Maior Scipiadis, Achille maior,"
            },
            {
                "verse": "Torquatis quoque maior ac Metellis,"
            },
            {
                "verse": "Marcellis quoque maior et Camillis,"
            },
            {
                "verse": "Thebanis quoque maior et Pelasgis;"
            },
            {
                "verse": "Sed nos Caesaris acta Borgiani"
            },
            {
                "verse": "Iam cantavimus altiore plectro."
            },
            {
                "verse": "Nobis haec eadem tulit propago"
            },
            {
                "verse": "Praesentem dominum piumque nostrum,"
            },
            {
                "verse": "Quem nunc maxima Roma Cardinalem"
            },
            {
                "verse": "Sexti pontificis colit nepotem,"
            },
            {
                "verse": "Lumen Borgiacae decusque gentis"
            },
            {
                "verse": "Et rubri iubar unicum Senatus:"
            },
            {
                "verse": "Qui cum me duce concupisset artes,"
            },
            {
                "verse": "Artes Pierias sophosque Phoebi,"
            },
            {
                "verse": "Id quod non alii decem per annos,"
            },
            {
                "verse": "Per lunas studio decem peregit,"
            },
            {
                "verse": "Et iam sedulus ille diligensque,"
            },
            {
                "verse": "Inter purpureas loquens tiaras,"
            },
            {
                "verse": "Marci perspicuas sapit lucernas."
            },
            {
                "verse": "Iunctis gentibus his duabus, ergo,"
            },
            {
                "verse": "Quid nam nobilius decentiusque"
            },
            {
                "verse": "Et maius valet esse, quid per orbem?"
            },
            {
                "verse": "Semper, Sexte pater, satis sapisti,"
            },
            {
                "verse": "Me sed iudice nunc magis sapisti!"
            }
        ],
        [
            {
                "verse": "Viderat haud talem quondam Vetulonia pompam,"
            },
            {
                "verse": "Nil nisi cum plausus Tuscia tota fuit,"
            },
            {
                "verse": "Nupserat Iasio cum iam Berecyntia mater"
            },
            {
                "verse": "Electrae et Coriti magna futura nurus,"
            },
            {
                "verse": "Qui tunc Italiae latissima regna tenebant,"
            },
            {
                "verse": "Nunc ubi Viterbi moenia clara sedent."
            },
            {
                "verse": "Iuppiter, ignoscas: tua nec tunc gloria talis,"
            },
            {
                "verse": "Et soror et coniux cum tibi nupsit, erat,"
            },
            {
                "verse": "Cum superum cunctae tibi convenere cohortes"
            },
            {
                "verse": "Et tua complerunt atria mille chori,"
            },
            {
                "verse": "Produxit Romam veniens Ferraria qualem,"
            },
            {
                "verse": "Venit ab Estensi quae duce missa suo,"
            },
            {
                "verse": "Iret ut ad thalamos iam Borgia Diva iugales"
            },
            {
                "verse": "Tectaque magnifici coniugis alta sui."
            },
            {
                "verse": "Prima fuit iuvenum veniens delecta caterva,"
            },
            {
                "verse": "Non ornata minus quam speciosa manus,"
            },
            {
                "verse": "Principis Estensis quales decet esse ministros,"
            },
            {
                "verse": "Nullius aut quales principis aula videt:"
            },
            {
                "verse": "Lucebant in equis cuncti, velut axe sereno"
            },
            {
                "verse": "Splendida sidereis ignibus astra micant."
            },
            {
                "verse": "Pone sequebatur paulo maturior aetas,"
            },
            {
                "verse": "Sed non inferior veste nec ore minor,"
            },
            {
                "verse": "Quos inter rerum norunt qui dicere causas"
            },
            {
                "verse": "Et qui Pieridum castra sequuntur erant,"
            },
            {
                "verse": "Nec non qui coeli motus et sidera tractant"
            },
            {
                "verse": "Et qui a secreti munere nomen habent,"
            },
            {
                "verse": "Maxima virtutum cuncti simulacra ferentes,"
            },
            {
                "verse": "Insita sed virtus pectore maior erat."
            },
            {
                "verse": "Inde senes ibant, grata gravitate modesti,"
            },
            {
                "verse": "Vultibus insignes et gravitate patres;"
            },
            {
                "verse": "Haec torquata manus lato fulgebat in auro"
            },
            {
                "verse": "Aureus et cultus omnibus unus erat:"
            },
            {
                "verse": "Quos ego miratus quum contemplarer euntes,"
            },
            {
                "verse": "Visus eram Curios, Roma, videre tuos."
            },
            {
                "verse": "Ultimus Hippolytus, sponsi radiantia gestans"
            },
            {
                "verse": "Tempora, in hoc felix ordine frater erat,"
            },
            {
                "verse": "Estensisque domus alii duo lumina fratres,"
            },
            {
                "verse": "Filius et quem dat Felsina Bentivoli."
            },
            {
                "verse": "Hos circum harmonici mulcebant omnia cantus,"
            },
            {
                "verse": "Qualia Thraicii carmina vatis erant:"
            },
            {
                "verse": "Tympana praetereo, superum quatientia coelum;"
            },
            {
                "verse": "Innumeras taceo praetereoque tubas."
            },
            {
                "verse": "Post ubi Flaminiae ventum est ad limina portae,"
            },
            {
                "verse": "Borgiaca his iunxit se veneranda manus:"
            },
            {
                "verse": "Obvius exierat Caesar nam Borgia, cuius"
            },
            {
                "verse": "Curia claudebat Romaque tota latus;"
            },
            {
                "verse": "Ora Iovis qualis iunxit sibi thyrsifer Euan,"
            },
            {
                "verse": "Gentibus Eois agmina victor agens,"
            },
            {
                "verse": "Utraque congressus postquam simul agmina iunxit,"
            },
            {
                "verse": "Protinus ad summi pergitur ora Patris,"
            },
            {
                "verse": "Qui, quum tot plausus et gaudia tanta videret,"
            },
            {
                "verse": "Deposuit senii pectore quicquid erat;"
            },
            {
                "verse": "Inde sacri montis celsos subiere penates,"
            },
            {
                "verse": "Osculaque optato sacra dedere pedi"
            },
            {
                "verse": "Et tandem invitis noctis redeuntibus umbris,"
            },
            {
                "verse": "Dispositis iussa est turba manere locis."
            },
            {
                "verse": "Hos tibi vir primos tribuit, Lucretia, honores;"
            },
            {
                "verse": "Hinc tua iam dicam quos tibi Roma dedit."
            }
        ],
        [
            {
                "verse": "Urbe quod a tota Lucretia Borgia amari,"
            },
            {
                "verse": "Se quoque quod tota nosset ab Urbe coli,"
            },
            {
                "verse": "Affectus teneris etiam cognovit in annis,"
            },
            {
                "verse": "Cum pueri cursus exhibuere suos."
            },
            {
                "verse": "Hi quoque nanque tibi pedibus contendere iussi,"
            },
            {
                "verse": "Egerunt partes non male, Sexte, suas:"
            },
            {
                "verse": "Nanque ubi certa tubae senserunt signa sonantis"
            },
            {
                "verse": "-Oraque spectantum plena favoris erant-"
            },
            {
                "verse": "Ut Pandioniae coeli per aperta volucres,"
            },
            {
                "verse": "Sic stadii celeres corripuere vias,"
            },
            {
                "verse": "Quisque sibi appositae sperantes praemia palmae,"
            },
            {
                "verse": "Praemia qui obtinuit sed tamen unus erat."
            },
            {
                "verse": "Qui velut ante alios quantum prior ille Molossus"
            },
            {
                "verse": "Primus et obliquam corripit arte feram,"
            },
            {
                "verse": "Ante alios tantum dextra prior extitit omnes,"
            },
            {
                "verse": "Qua metam attingens munera victa tulit."
            },
            {
                "verse": "Non tamen iccirco socii rediere dolentes"
            },
            {
                "verse": "Ullaque moeroris signa dedere sui,"
            },
            {
                "verse": "Victorem sed enim socium comitantur ovantes,"
            },
            {
                "verse": "\"Vivat Alexander Borgia!\" quisque sonans,"
            },
            {
                "verse": "Cognorant pueri quoniam quoque, Sexte, dolore"
            },
            {
                "verse": "Laedere tam faustos non decuisse dies."
            }
        ],
        [
            {
                "verse": "Nec non haec eadem validi spectacula cursus"
            },
            {
                "verse": "Praestitit his ludis laeta iuventa suis,"
            },
            {
                "verse": "Pro quibus exhibitis victori praemia danda"
            },
            {
                "verse": "Non olea aut quercus, non oleaster erant,"
            },
            {
                "verse": "Coccina sed data sunt pretiosaque vellera Serum,"
            },
            {
                "verse": "Qualia Borgiaci dona decoris erant."
            },
            {
                "verse": "Sexte Pater, multum Romanis, Borgia debes,"
            },
            {
                "verse": "Hos tibi tot sumptus qui voluere dare;"
            },
            {
                "verse": "Non tibi, Sexte, minus Romani, Borgia, debent,"
            },
            {
                "verse": "Te duce quod sumptus tot potuere dare."
            }
        ],
        [
            {
                "verse": "Vos quoque Borgiacum replestis honore theatrum"
            },
            {
                "verse": "Pulchraque gessistis ludicra vestra, senes:"
            },
            {
                "verse": "Nam stata sunt vobis etiam certamina plantae"
            },
            {
                "verse": "Donaque qui vestrum vinceret ampla seni;"
            },
            {
                "verse": "Aequius at fuerat vos decertare sedendo,"
            },
            {
                "verse": "Quam sic decrepitas exagitare nates."
            },
            {
                "verse": "Ut stetit ad signum pariter cursura senectus,"
            },
            {
                "verse": "Cepit et, ut mos est, iam sibi quisque locum,"
            },
            {
                "verse": "Collegere suas pendentes undique brachas,"
            },
            {
                "verse": "Sordida quas poteras dicere vela magis;"
            },
            {
                "verse": "Cumque sonante tuba titubantia crura moverent,"
            },
            {
                "verse": "Ipsi etiam excusso ventre dedere sonos:"
            },
            {
                "verse": "O quales risus, o qualia sibila, quum se"
            },
            {
                "verse": "Provolvunt pingui praecipitantque luto!"
            },
            {
                "verse": "Unus erat, prima qui cum cecidisset harena"
            },
            {
                "verse": "Curvaque coenosa terga teneret humo,"
            },
            {
                "verse": "Ultimus ut vidit socios hinc inde iacere,"
            },
            {
                "verse": "Surgit et increpito calce resumit iter"
            },
            {
                "verse": "Evaditque omnes metaeque ad signa propinquae"
            },
            {
                "verse": "Pervenit et tremulus praemia victor adit."
            },
            {
                "verse": "Exoritur clamor spectantumque undique plausus"
            },
            {
                "verse": "Nec modicum risit Sextus ab arce Pater,"
            },
            {
                "verse": "Ultimus accepit cum praemia, cumque trementes"
            },
            {
                "verse": "Deformesque luto sic abiere senes;"
            },
            {
                "verse": "Se vicisse tamen meruisseque dona putarunt,"
            },
            {
                "verse": "Quod se, Sexte, sciunt sic placuisse tibi."
            }
        ],
        [
            {
                "verse": "Festa celebrabant veteres solennia Florae,"
            },
            {
                "verse": "Signa quibus casti nulla pudoris erant:"
            },
            {
                "verse": "Haec quoque, ludorum si permisisset honestas,"
            },
            {
                "verse": "Borgiacis ludis Roma datura fuit,"
            },
            {
                "verse": "Pro quibus hic cursu certantia scorta pedestri"
            },
            {
                "verse": "Vidimus et risus non habitura parum."
            },
            {
                "verse": "Prima Labulla locum capit et Laufeia secundum,"
            },
            {
                "verse": "Hinc Calvina suum, post Catiena suum;"
            },
            {
                "verse": "Naevia quinta suum cepit lupa, Lesbia sextum,"
            },
            {
                "verse": "Strenua de numero septima Maura fuit."
            },
            {
                "verse": "Inde omnes cum se sublata veste recingunt"
            },
            {
                "verse": "Et stetit ad signum nuda caterva genu,"
            },
            {
                "verse": "Saeva per effusa est circi latus omne mephitis"
            },
            {
                "verse": "Cossessumque omnem teter obivit odor,"
            },
            {
                "verse": "Tartarei qualis vel faucibus exit Averni,"
            },
            {
                "verse": "Exhalat qualem vel Vetulonus ager."
            },
            {
                "verse": "Post ubi prostratum corpus movere pedemque,"
            },
            {
                "verse": "Curriculi in media mox cecidere via;"
            },
            {
                "verse": "Maura sed, ad metas directo tramite currens,"
            },
            {
                "verse": "Lenonis vicit laeta favore sui."
            },
            {
                "verse": "Scorta per haec nudae veteris spectacula Florae,"
            },
            {
                "verse": "Si nescis, voluit Roma referre tibi."
            }
        ],
        [
            {
                "verse": "Ut monstrandus amor tibi parte pateret ab omni"
            },
            {
                "verse": "Et tibi, Sexte Pater, gaudia plena forent,"
            },
            {
                "verse": "Exhibuit Solimas etiam ad spectacula gentes"
            },
            {
                "verse": "Et tibi quae poterat nunc dare Roma dedit:"
            },
            {
                "verse": "His igitur posuit rapidi quoque praelia cursus"
            },
            {
                "verse": "Dignaque victoris munera danda pedi."
            },
            {
                "verse": "Conveniunt alacres verpi, recutita iuventus,"
            },
            {
                "verse": "Improba Christiferae gens inimica Crucis:"
            },
            {
                "verse": "Dactylus et Cainus primi, maioribus orti"
            },
            {
                "verse": "Qui quondam Christo composuere necem;"
            },
            {
                "verse": "Hos sequitur Galaphus Baruchusque ex gente creatus"
            },
            {
                "verse": "Dixerat in Christum quae mala verba prior;"
            },
            {
                "verse": "Inde Baruf faedusque Mirach, Senebica propago,"
            },
            {
                "verse": "In cuius fuerat fel et harundo manu;"
            },
            {
                "verse": "Belzefus et Balafus, nati de semine eorum"
            },
            {
                "verse": "Qui rapuere sacras sortibus exuvias;"
            },
            {
                "verse": "Inde Mylach, Barabas, Rypheal, Scariothia proles,"
            },
            {
                "verse": "Quae iam prodiderat vendideratque Deum;"
            },
            {
                "verse": "Compluresque alii, durum crepitantia quorum"
            },
            {
                "verse": "Effugiunt Musae nomina, plectra, chelis."
            },
            {
                "verse": "Post vero cepere locum signumque morantes"
            },
            {
                "verse": "Intenti expectant, diis odiosa cohors;"
            },
            {
                "verse": "Quo simul audito, calcem movet ecce profanum"
            },
            {
                "verse": "Vulgus et extremum signat ab ore locum,"
            },
            {
                "verse": "Hebraica inter se iudeaque verba sonantes,"
            },
            {
                "verse": "Inter spectantum sibila mixta iocis."
            },
            {
                "verse": "Magna sed humentis cecidit per lubrica circi"
            },
            {
                "verse": "Et iacuit medio pars revoluta luto;"
            },
            {
                "verse": "Altera prosequitur cursum, preit altera, quorum"
            },
            {
                "verse": "Primus erat, populi voce iuvante, Mylach,"
            },
            {
                "verse": "Quem pede cum quidam supplantavisset, ephaebus"
            },
            {
                "verse": "Evolat et metas attigit ante Baruf."
            },
            {
                "verse": "Ridet et ingenti quatitur clamore theatrum,"
            },
            {
                "verse": "Insidias flentis dum videt ora Mylach,"
            },
            {
                "verse": "Testantis Ionam, Balaam Ionatamque Natanque,"
            },
            {
                "verse": "Dum repetit pedibus praemia rapta suis:"
            },
            {
                "verse": "Quod fieri iussit sententia iudicis aequi"
            },
            {
                "verse": "Atque ablata Mylach praemia victor habet."
            },
            {
                "verse": "Mox facie coram Divae duxere choreas,"
            },
            {
                "verse": "Ducere quas Iudae gens recutita solet."
            },
            {
                "verse": "Nunc erat ad Christum, Lucretia, vertere tempus"
            },
            {
                "verse": "Gentis Iudaicae quicquid in Urbe fuit,"
            },
            {
                "verse": "Forma Meduseum tua cum miranda decorem"
            },
            {
                "verse": "Vincat et evadat iam tibi quisque lapis."
            }
        ],
        [
            {
                "verse": "Restituere etiam Megalesia prisca Quirites"
            },
            {
                "verse": "Circensesque suos et populare sacrum,"
            },
            {
                "verse": "At non per septem spatia emisere quadrigas,"
            },
            {
                "verse": "Nec metas rapidis praeteriere rotis,"
            },
            {
                "verse": "Sed nunc, Sexte, tibi celebravit Equiria Roma,"
            },
            {
                "verse": "Qualia sub nostro tempore moris habet:"
            },
            {
                "verse": "Bubalus immo suum spatiumque cucurrit asellus,"
            },
            {
                "verse": "Causa voluptatis cursus uterque novae."
            },
            {
                "verse": "Quicquid enim poterat te delectare repertum est"
            },
            {
                "verse": "Et tamen ardet adhuc Roma placere tibi."
            }
        ],
        [
            {
                "verse": "Dic certamina, Musa, dic equorum,"
            },
            {
                "verse": "Quos nunc barbaricos vocant caballos:"
            },
            {
                "verse": "Hi, cum Borgiaci per ampla circi"
            },
            {
                "verse": "Missi carceribus fuere primi,"
            },
            {
                "verse": "Tam velociter appulere metis,"
            },
            {
                "verse": "Quam velociter appulisse dicas."
            },
            {
                "verse": "Non credo Aemonios fuisse tales"
            },
            {
                "verse": "Pernicem Balium levemque Zanthum,"
            },
            {
                "verse": "Nomen Thessalicae decusque dextrae;"
            },
            {
                "verse": "Nec tales etiam fuisse credo,"
            },
            {
                "verse": "Quos priscis celebrata dives annis"
            },
            {
                "verse": "Aelis curriculo Iovis probavit."
            },
            {
                "verse": "Quos cum cederet ante Mantuanus,"
            },
            {
                "verse": "Excusso puero repente solus,"
            },
            {
                "verse": "Qui tot iam niveus bravia vicit,"
            },
            {
                "verse": "Currens proxima pone, Borgianus,"
            },
            {
                "verse": "Addens calcibus et citatus alas,"
            },
            {
                "verse": "Vinci nescius et peritus arte,"
            },
            {
                "verse": "Laetus praeteriit tulitque palmam."
            },
            {
                "verse": "Non quod vicerit ille nempe miror:"
            },
            {
                "verse": "Caesar Borgia, erat tuus caballus!"
            }
        ],
        [
            {
                "verse": "Meonidae qualis fuerat celebrata Podarge"
            },
            {
                "verse": "Aut, Epirotae, quas genuistis, equae,"
            },
            {
                "verse": "Aut quae conceptus ventorum flatibus implent,"
            },
            {
                "verse": "Romulidae, tales exhibuistis equas."
            },
            {
                "verse": "Hae quoque Borgiacis ludis novere placere"
            },
            {
                "verse": "Atque ultra vires agglomerare pedes:"
            },
            {
                "verse": "Cuncta elementa tibi studeant cum, Sexte, placere,"
            },
            {
                "verse": "Id quoque non mirum est, si studet omne pecus."
            }
        ],
        [
            {
                "verse": "Vidimus exhibuit simul et quos Roma veredos"
            },
            {
                "verse": "Hique voluptates contribuere suas:"
            },
            {
                "verse": "Nanque globum circum de se fecere per omnem,"
            },
            {
                "verse": "Quisque ubi currendo creditur esse prior."
            },
            {
                "verse": "De grege sed subito poterat qui vincere solus,"
            },
            {
                "verse": "Posse suum Dazus dissimulavit equus:"
            },
            {
                "verse": "Ultima qui cum iam spatii metamque tenerent,"
            },
            {
                "verse": "Emicat et primus protinus ante volat."
            },
            {
                "verse": "Errat Borgiacis ludis ratione carere"
            },
            {
                "verse": "Et mentis quisquam munere credit equos!"
            }
        ],
        [
            {
                "verse": "Quales Parrhasiis feruntur arvis"
            },
            {
                "verse": "Vel quales vetus educat Rheate,"
            },
            {
                "verse": "Tales Roma dedit benigna asellos"
            },
            {
                "verse": "In spectacula tam probata circi"
            },
            {
                "verse": "Et certamina pulchra Borgiani."
            },
            {
                "verse": "Hos cum carceribus suis locarent,"
            },
            {
                "verse": "Partim foemineos maresque partim,"
            },
            {
                "verse": "Ruditus petulans repente montis"
            },
            {
                "verse": "Implevit pecus alta Vaticani;"
            },
            {
                "verse": "Mox e carceribus caterva laxis,"
            },
            {
                "verse": "Non desiderio coacta palmae,"
            },
            {
                "verse": "Sed desiderio coacta asellae,"
            },
            {
                "verse": "Hac illac ruit omne per theatrum,"
            },
            {
                "verse": "Rudens, immemor et proterva cursus,"
            },
            {
                "verse": "Iam sessoribus absque tota currens,"
            },
            {
                "verse": "Quos excusserat antequam subiret"
            },
            {
                "verse": "In circi medias petulca partes:"
            },
            {
                "verse": "Horum pars rediere magna retro,"
            },
            {
                "verse": "Pars portas petiere consuetas."
            },
            {
                "verse": "Unus de numero magis peritus,"
            },
            {
                "verse": "Cui vates Asinariam studenti"
            },
            {
                "verse": "Plautus legerat atque ruminarat,"
            },
            {
                "verse": "Iam cum saepius ad fores palati,"
            },
            {
                "verse": "Ad quas praemia meta sustinebat,"
            },
            {
                "verse": "Multum furfuris ante devorasset,"
            },
            {
                "verse": "Illuc cum modo sarcinas ferebat,"
            },
            {
                "verse": "Et ventris studiosus et recordans,"
            },
            {
                "verse": "Recto tramite mox viam resumens,"
            },
            {
                "verse": "Circi quod reliquum fuit peregit"
            },
            {
                "verse": "Et, dum se solitos referre credit"
            },
            {
                "verse": "Pastus furfureos, tulit bravium."
            },
            {
                "verse": "Hoc quid, dicite, quid putatis esse?"
            },
            {
                "verse": "Succedunt bene cuncta Borgianis!"
            }
        ],
        [
            {
                "verse": "Ultima bubalici steterant spectacula cursus:"
            },
            {
                "verse": "Haec etiam genii non habuere parum."
            },
            {
                "verse": "Postquam informe pecus ferratis naribus amplis"
            },
            {
                "verse": "Adfuit et calces constituere pares,"
            },
            {
                "verse": "Terga, dato signo, stimulis agitator acutis"
            },
            {
                "verse": "Confodit et feriunt spicula longa cutem:"
            },
            {
                "verse": "Iuncta catervatim currunt informia bruta"
            },
            {
                "verse": "Nec circi rectas praeteriere vias."
            },
            {
                "verse": "Iamque propinquabant palmae totumque theatrum"
            },
            {
                "verse": "Insonat et circi plausibus omne latus;"
            },
            {
                "verse": "Terga ferit constans laxis agitator habenis"
            },
            {
                "verse": "Et pecus insana voce fatigat iners;"
            },
            {
                "verse": "Grex tamen ignavus vidit cum praemia palmae,"
            },
            {
                "verse": "Constitit atque pedem fixit inepta cohors:"
            },
            {
                "verse": "Non stimuli aut voces, non aspera verbera prosunt,"
            },
            {
                "verse": "Plurima nec forti quassa flagella manu,"
            },
            {
                "verse": "Torta sed obversis vertunt vestigia caudis."
            },
            {
                "verse": "Pars capiunt urbis moenia versus iter,"
            },
            {
                "verse": "Pars medii in partes sese effudere theatri,"
            },
            {
                "verse": "Pars, ubi constiterant, non abiere loco."
            },
            {
                "verse": "Carceris hinc igitur rursus statione locantur,"
            },
            {
                "verse": "Unde iterum cursus proripuere suos;"
            },
            {
                "verse": "Cum tamen amissae reditum est ad praemia palmae,"
            },
            {
                "verse": "Constitit ad solitum bubala inepta locum,"
            },
            {
                "verse": "Tanquam non liceat, tanquam sit turpe nefasque"
            },
            {
                "verse": "Vincere et ulterius inde movere pedem."
            },
            {
                "verse": "Fervidus exercet costas agitator et armos:"
            },
            {
                "verse": "Nil tamen irata proficit ille manu,"
            },
            {
                "verse": "Obvertunt quoniam segnes ad praemia rursus"
            },
            {
                "verse": "Retrogredas clunes retrogredosque gradus."
            },
            {
                "verse": "Cerneret ire suos cum per contraria cursus,"
            },
            {
                "verse": "De numero secum sic Vetulinus ait:"
            },
            {
                "verse": "\"Non licet hanc hodie, nisi per contraria, palmam"
            },
            {
                "verse": "Vincere: curramus nosque per antiphrasim!\""
            },
            {
                "verse": "Dixit et ad caudam sese convertit et instat"
            },
            {
                "verse": "Bubalicum stimulis exagitare latus:"
            },
            {
                "verse": "Atque ita victor erat bruto gradiente retrorsum"
            },
            {
                "verse": "Quodque caput vetuit vincere, cauda dedit."
            },
            {
                "verse": "Mystica Borgiacis fuit haec victoria ludis"
            },
            {
                "verse": "Et vis retrogredi sideris ista fuit:"
            },
            {
                "verse": "Quid pia Borgiacis dare gentibus astra putandum est,"
            },
            {
                "verse": "Has si retrogredi sideris aura fovet?"
            }
        ],
        [
            {
                "verse": "Cursibus exactis, restabat nuda palestra:"
            },
            {
                "verse": "Hanc quoque vidisti, Caesar, in Urbe tua"
            },
            {
                "verse": "Dasque palestritam, qualem vel Spartha solebat"
            },
            {
                "verse": "Aut dare gymnasiis Attica terra suis,"
            },
            {
                "verse": "Aut qualem fingunt Tellure fuisse creatum,"
            },
            {
                "verse": "Cui matris vires non valuere suae,"
            },
            {
                "verse": "Aut qualis Samius fuerat iam mutus athleta,"
            },
            {
                "verse": "Cui merces vocem fraude negata dedit,"
            },
            {
                "verse": "Entelli quondam fuerant vel qualia terga,"
            },
            {
                "verse": "Qualia vel fortis terga Daretis erant."
            },
            {
                "verse": "Intrepide stabat media taciturnus harena,"
            },
            {
                "verse": "Hunc veluti nullum vincere posse putes;"
            },
            {
                "verse": "Se tamen audebat pugnae committere nemo,"
            },
            {
                "verse": "Talia dum cernunt pectora, colla, manus."
            },
            {
                "verse": "Iamque erat expectans sibi poscere dona paratus,"
            },
            {
                "verse": "In medium cum bis prosiliere duo,"
            },
            {
                "verse": "Vixdum qui implicitis subito cecidere lacertis,"
            },
            {
                "verse": "Unde stetit pugilum caetera turba procul."
            },
            {
                "verse": "Ille sed immenso donatus munere plausu,"
            },
            {
                "verse": "\"Borgia!\" clamando \"Borgia!\" victor abit."
            },
            {
                "verse": "Haec invicta tibi, Caesar, tua castra notavit"
            },
            {
                "verse": "Atque animosa tuae gesta palestra manus."
            }
        ],
        [
            {
                "verse": "Inde datura fuit veteris quoque Roma lanistae"
            },
            {
                "verse": "Munera et accinctus iam gladiator erat;"
            },
            {
                "verse": "Pugna sed ut multo Martis speciosior esset,"
            },
            {
                "verse": "Stringeret et gladios nobiliore manu,"
            },
            {
                "verse": "Borgia constituit ferri certamina Caesar,"
            },
            {
                "verse": "Mulcerent animos quae novitate magis."
            },
            {
                "verse": "Non mirmillonis stupuit spectator in armis,"
            },
            {
                "verse": "Nulla fuit triplici fuscina dente minax,"
            },
            {
                "verse": "Arce sed extructa castelli in parte theatri,"
            },
            {
                "verse": "Vidimus hic Martis praelia magna novi"
            },
            {
                "verse": "Postaque victori sunt pro mercede ducenta,"
            },
            {
                "verse": "Munera victoris digna labore sui."
            },
            {
                "verse": "Lex fuit, ut positam pars altera sumeret arcem"
            },
            {
                "verse": "Et caperet clausi septa tuenda loci;"
            },
            {
                "verse": "Altera, si posset molem expugnare duello,"
            },
            {
                "verse": "Quae stabant palmae praemia ferret ovans."
            },
            {
                "verse": "Delecti iuvenes ex Caesaris agmine, qui sic"
            },
            {
                "verse": "Conseruere manus, bis duo bisque decem:"
            },
            {
                "verse": "Octo tuebantur, pugnans sed caetera contra"
            },
            {
                "verse": "Ter fuit indomito Marte repulsa manus;"
            },
            {
                "verse": "Et, ne forte putes pugnae simulacra fuisse,"
            },
            {
                "verse": "Saepius illata sub nece vita fuit."
            },
            {
                "verse": "Non haec, crede mihi, sunt aedita praelia frustra:"
            },
            {
                "verse": "Securas arces Caesaris ista notant."
            }
        ],
        [
            {
                "verse": "Iam licet ut sileat venatio prisca ferarum"
            },
            {
                "verse": "Fortis et antiqui dextera Carpofori,"
            },
            {
                "verse": "Martia cum stratos spectavit harena leones"
            },
            {
                "verse": "Et petulans Tuscum Naevia fixit aprum,"
            },
            {
                "verse": "Cum pardi cecidere leves turpesque bisontes"
            },
            {
                "verse": "Praestitit atque ferox praelia rhinoceros:"
            },
            {
                "verse": "Nam tua, Sexte, tuas peragens Hispania partes"
            },
            {
                "verse": "Culta per attritas noluit ire vias,"
            },
            {
                "verse": "Sed, quod nulla unquam priscorum prodidit aetas,"
            },
            {
                "verse": "Inclyta de tauris munus equestre dedit,"
            },
            {
                "verse": "Quos excelsa suis ludis de more quotannis"
            },
            {
                "verse": "Exhibet et torvo de grege Roma legit."
            },
            {
                "verse": "Hi non consueta ceciderunt morte feroces,"
            },
            {
                "verse": "Sed periere necis nobiliore modo:"
            },
            {
                "verse": "Nam, postquam emissi fusique fuere vicissim"
            },
            {
                "verse": "Et concessa feris mors mala bobus erat,"
            },
            {
                "verse": "Prodiit in medium depugnatura theatrum"
            },
            {
                "verse": "Et telis et equis splendida Ibera cohors,"
            },
            {
                "verse": "Undique tota micans ardenti murice et auro,"
            },
            {
                "verse": "Gemmatis victis et redimita caput,"
            },
            {
                "verse": "Strenua gestantes patrio venabula ritu"
            },
            {
                "verse": "Cominus exhibitos apta ferire boves."
            },
            {
                "verse": "Sic igitur missos ineunt agitare iuvencos"
            },
            {
                "verse": "Bubulaque assidua terga cavare manu;"
            },
            {
                "verse": "Ardua qui primus ruit in certamina taurus"
            },
            {
                "verse": "Excussit circi cornibus omne latus:"
            },
            {
                "verse": "Quem dum nobilitas insectaretur Ibera"
            },
            {
                "verse": "Saeviretque ferox taurus in omne caput"
            },
            {
                "verse": "Spargeret et passim pedibus furibundus harenam"
            },
            {
                "verse": "Innueretque sua fronte minante necem,"
            },
            {
                "verse": "Talia non potuit spectando Borgia Caesar"
            },
            {
                "verse": "Virtutes animi dissimulare sui;"
            },
            {
                "verse": "Fervidus orchestra sed enim descendit ab alta,"
            },
            {
                "verse": "Spectabat ludos maximus unde chorus,"
            },
            {
                "verse": "Et celer ingressus, faciem velatus, harenam"
            },
            {
                "verse": "Traiecit tauri protinus omne latus"
            },
            {
                "verse": "Sternitur atque uno tantum porrectus ab ictu"
            },
            {
                "verse": "Qui timor ex omni parte iuvencus erat;"
            },
            {
                "verse": "Inde abit, id facinus toto plaudente theatro,"
            },
            {
                "verse": "Magnanimo insignis conspiciendus equo."
            },
            {
                "verse": "Prosequitur caedes taurorum Hispana caterva"
            },
            {
                "verse": "Et patria sternit cuspide forte pecus;"
            },
            {
                "verse": "Iamque boum ferro restabat portio parva,"
            },
            {
                "verse": "Destitit a pugna cum calefactus eques:"
            },
            {
                "verse": "Nam pedibus pariter subit altera turba theatrum,"
            },
            {
                "verse": "In tauros laudis non habitura minus."
            },
            {
                "verse": "Haec quoque culta fuit praecinctaque vestibus iisdem,"
            },
            {
                "verse": "Idem animus cunctis et generosa manus:"
            },
            {
                "verse": "Expandit quales volucris Iunonia pennas,"
            },
            {
                "verse": "Talis erat invenum vestibus ille decor;"
            },
            {
                "verse": "Idem erat et gladius nec non venabula et artes"
            },
            {
                "verse": "Dexteraque Hispanis docta ferire modis."
            },
            {
                "verse": "Quos inter rursus prodivit Borgia Caesar,"
            },
            {
                "verse": "Velatus faciem, cognitus ille tamen:"
            },
            {
                "verse": "Nam male Thessaliae sicut se abscondit Olympus,"
            },
            {
                "verse": "Sic male Borgiaci Caesaris arma latent."
            },
            {
                "verse": "Nanque catervatim iunctis mucronibus hastae,"
            },
            {
                "verse": "Dum ruit in tauros sic animosa cohors,"
            },
            {
                "verse": "Dumque boves missi iuvenum per aperta theatri"
            },
            {
                "verse": "Non expectato terga dedere globo,"
            },
            {
                "verse": "Ingruit ex illis contra furibundior unus"
            },
            {
                "verse": "Aggrediturque omnes, dissipat, urget, adit,"
            },
            {
                "verse": "Gestit et obstantem iactare sub astra catervam;"
            },
            {
                "verse": "Sed tandem fallax impetus ille fuit:"
            },
            {
                "verse": "Nanque sua Caesar districta prosilit harpe"
            },
            {
                "verse": "Invaditque suo Marte iuvante ferum"
            },
            {
                "verse": "Succisaque trucem stravit cervice iuvencum;"
            },
            {
                "verse": "Inde pedestre ferox cum grege victor abit."
            },
            {
                "verse": "Caetera taurorum pars nobilitate perempta est,"
            },
            {
                "verse": "Nec male Borgiaci deperiere boves."
            },
            {
                "verse": "Quis non taurorum pugnas intelligat istas?"
            },
            {
                "verse": "Hoc pro te factum, Borgia Caesar, erat:"
            },
            {
                "verse": "Quicquid Amyclei fuerant ad praelia fratres"
            },
            {
                "verse": "Iam duo, tu solus, Borgia Caesar, agis."
            }
        ],
        [
            {
                "verse": "Ut quondam ultimus ille rex bonorum"
            },
            {
                "verse": "Regum, Servius ille liberalis,"
            },
            {
                "verse": "Censum constituens in Urbe primus,"
            },
            {
                "verse": "Urbem constituit videre totam"
            },
            {
                "verse": "Et cognoscere providus Quirites,"
            },
            {
                "verse": "Tunc cum classibus alma Roma quinque est"
            },
            {
                "verse": "Et tot centuriis resecta felix,"
            },
            {
                "verse": "Totam tu quoque, Sexte, sic recenses,"
            },
            {
                "verse": "Quo posses populum videre, Romam,"
            },
            {
                "verse": "Ut Ferraria sciret ac referret,"
            },
            {
                "verse": "Quam te Troiugenae colant Quirites."
            },
            {
                "verse": "Ergo Borgiacis novisque ludis"
            },
            {
                "verse": "Laetae conveniunt tibi cohortes,"
            },
            {
                "verse": "Classes, centuriae, tribus, manipli"
            },
            {
                "verse": "Et coetus legionis atque turmae,"
            },
            {
                "verse": "Telorum genus omne congerentes"
            },
            {
                "verse": "Et corpus quibus arma contuentur:"
            },
            {
                "verse": "Thoracas, ocreas, spathas, cateias,"
            },
            {
                "verse": "Loricas, clypeos brevesque peltas,"
            },
            {
                "verse": "Rompheas, galeas levesque fundas,"
            },
            {
                "verse": "Arcus, fortia scuta, pila, sicas,"
            },
            {
                "verse": "Nec non spicula saeva scorpionis."
            },
            {
                "verse": "O qua laetitia tibi micantes"
            },
            {
                "verse": "Cordis tunc saliere, Sexte, fibrae,"
            },
            {
                "verse": "Cum per Borgiacum suis theatrum"
            },
            {
                "verse": "Spectas ordinibus tuos Quirites,"
            },
            {
                "verse": "Quales in duplices iere Poenos,"
            },
            {
                "verse": "Quales in Syrias iere gentes,"
            },
            {
                "verse": "Quales in Senonas trucesque Cymbros,"
            },
            {
                "verse": "Quales in Pharios iere reges,"
            },
            {
                "verse": "Quales in rigidos iere Vehios"
            },
            {
                "verse": "Et quotquot voluere iam subactos,"
            },
            {
                "verse": "Ut scires bene, Sexte, quot teneres"
            },
            {
                "verse": "Gentis milia Maximus togatae"
            },
            {
                "verse": "Et quam sint bene, Sexte, praeparata"
            },
            {
                "verse": "Te cum Cardineis tuis tueri!"
            },
            {
                "verse": "Cum sic in faciem suosque vultus"
            },
            {
                "verse": "Per te iam fuerit reversa Roma,"
            },
            {
                "verse": "Ludos rettulit illa si priores,"
            },
            {
                "verse": "Si longe meliora multa fecit,"
            },
            {
                "verse": "Non mirum, tibi, Sexte, quod secunda est."
            }
        ],
        [
            {
                "verse": "Dic iam pegmata, Musa, dic triumphos,"
            },
            {
                "verse": "Quos his rettulit alma Roma ludis,"
            },
            {
                "verse": "Ut se quae fuit esse nunc notaret"
            },
            {
                "verse": "Tanto sub duce perbeata tauro,"
            },
            {
                "verse": "Nec non egregios habere vates"
            },
            {
                "verse": "Nunc m gymnasiis suis doceret,"
            },
            {
                "verse": "Aetas iam coluit vetusta quales,"
            },
            {
                "verse": "Haec qui pegmata tanta cogitarunt,"
            },
            {
                "verse": "Maiorum quibus acta sub figura"
            },
            {
                "verse": "Virtutes docuere Borgianas."
            }
        ],
        [
            {
                "verse": "Quicunque ille fuit, struxit qui pegmata, vates,"
            },
            {
                "verse": "Vidimus in ludis quae modo Borgiacis,"
            },
            {
                "verse": "Numine Deliaco gestat praecordia plena"
            },
            {
                "verse": "Delphiticoque lyram temperat in tripode;"
            },
            {
                "verse": "Non fuit hic Geticus, fuit hic nec pectore bardus,"
            },
            {
                "verse": "Divini sed habet pectoris ingenium:"
            },
            {
                "verse": "Seu sit Romanus, seu sit Romanus alumnus,"
            },
            {
                "verse": "Huic bene tam merito dii faciant superi,"
            },
            {
                "verse": "Qui voluit ficta veteri sub imagine laudes"
            },
            {
                "verse": "Temporis antiqui dicere Borgiacas."
            },
            {
                "verse": "Nescio qui fuerit: tot sunt tibi, Roma, poetae,"
            },
            {
                "verse": "Qui pelago velis lintea dant paribus."
            },
            {
                "verse": "Quisquis es, ipse tuis meritis pro talibus opto"
            },
            {
                "verse": "Fata tibi regis tempora dent Pylii!"
            }
        ],
        [
            {
                "verse": "Tot tibi, Borgiacum, produxit Roma, theatrum,"
            },
            {
                "verse": "Pegmata, quot partes computat illa sui."
            },
            {
                "verse": "Herculis invicti sub imagine vidimus acta,"
            },
            {
                "verse": "Nec secus ac si tunc res ageretur erat,"
            },
            {
                "verse": "Strenuus ut Lernae faecundam sustulit Hydram,"
            },
            {
                "verse": "Aut ut Aventinae vicerit arma ferae"
            },
            {
                "verse": "Purgaritque omnem regionem providus heros,"
            },
            {
                "verse": "Hic ubi tuta dehinc condita Roma fuit."
            },
            {
                "verse": "Verum aliud tali voluit sub imagine vates"
            },
            {
                "verse": "Veraque per fictas significare notas:"
            },
            {
                "verse": "Nanque per Alciden datus est tibi Borgia Caesar,"
            },
            {
                "verse": "Invictum cuius circuit Hydra caput,"
            },
            {
                "verse": "Qui, velut Alcides diram superaverat illam"
            },
            {
                "verse": "Monstraque, terribiles multiplicesque feras,"
            },
            {
                "verse": "Expulit Italico saevos ex orbe tyrannos,"
            },
            {
                "verse": "Qui passim Hydraei verticis instar erant."
            },
            {
                "verse": "Adde quod ista tibi magnae simulacra figurae"
            },
            {
                "verse": "Estensem possunt significare ducem,"
            },
            {
                "verse": "Borgia cui fausta cessit Lucretia sorte,"
            },
            {
                "verse": "Quam mundus voluit totus habere suam,"
            },
            {
                "verse": "Sicut et Alcidae quondam pro coniuge cessit"
            },
            {
                "verse": "Devictisque aliis Deianira procis."
            },
            {
                "verse": "Multum Romani debent et Sextus et omnes"
            },
            {
                "verse": "Borgiaci inventis, clare poeta, tuis!"
            }
        ],
        [
            {
                "verse": "Vertere mox regem pendenti vulture aratrum"
            },
            {
                "verse": "Vidimus et geminos sollicitare boves:"
            },
            {
                "verse": "Hunc per quem voluit tibi significare poeta?"
            },
            {
                "verse": "Si nescis, Urbis conditor ille fuit"
            },
            {
                "verse": "Belliger, incurvo quam designavit aratro"
            },
            {
                "verse": "Addidit et nomen vulturis augurio."
            },
            {
                "verse": "Non temere hoc factum fuit, haec non actio vana;"
            },
            {
                "verse": "Maxima sunt quae te rustica signa docent:"
            },
            {
                "verse": "Roma per hos veluti fuit edificata iuvencos,"
            },
            {
                "verse": "Sic per Borgiacos est renovata boves."
            }
        ],
        [
            {
                "verse": "Hic etiam geminos licuit spectare feroces,"
            },
            {
                "verse": "Docta quibus frenum leva tenebat equos."
            },
            {
                "verse": "Non minus haec vatis fuit ingeniosa figura,"
            },
            {
                "verse": "Altius haec animo si bene cuncta notes:"
            },
            {
                "verse": "Haec bellum pacemque docent, quae Borgia Caesar"
            },
            {
                "verse": "Et dare Romanis et prohibere potest."
            }
        ],
        [
            {
                "verse": "Inde triumphalem quem spectavistis equestrem,"
            },
            {
                "verse": "Hic iam cui pugnax Aphrica cessit erat;"
            },
            {
                "verse": "Quaeque sequebatur currum Carthago notata est,"
            },
            {
                "verse": "Evertit cuius funditus ille solum."
            },
            {
                "verse": "Post Asiae domitor magna gravitate subibat:"
            },
            {
                "verse": "Si non sum falsus, ille Lucullus erat,"
            },
            {
                "verse": "Pone sequebatur spoliis quem currus opimis,"
            },
            {
                "verse": "Ex Asia ad patrios quae tulit ille deos."
            },
            {
                "verse": "Tertius insedit nivei qui terga caballi,"
            },
            {
                "verse": "Ille Tridentiferi quem prope currus erat,"
            },
            {
                "verse": "Iulius hac fuerat monstratus imagine Caesar,"
            },
            {
                "verse": "Noscimus Europae quem posuisse iugum"
            },
            {
                "verse": "Romuleumque ausum Martem committere Ponto"
            },
            {
                "verse": "Frenaque non notis gentibus ante dare."
            },
            {
                "verse": "Ista tribus Romam dominatam partibus orbis"
            },
            {
                "verse": "Armaque Romulidum quanta fuere notant;"
            },
            {
                "verse": "Verum aliud voluit docti sibi fictio vatis:"
            },
            {
                "verse": "Borgiaci sunt haec nam nova gesta ducis,"
            },
            {
                "verse": "Subdidit Italiae sibi qui tria regna subactae"
            },
            {
                "verse": "Inque triumphali vertice signa tenet."
            },
            {
                "verse": "Nulla figura nitet magnae sub imagine formae"
            },
            {
                "verse": "Nullaque pictura facta novata vides"
            },
            {
                "verse": "In quibus haud possis iam te cognoscere, Caesar,"
            },
            {
                "verse": "Atque aliis quanto, Borgia, maior eas."
            }
        ],
        [
            {
                "verse": "Insuper e curru spectavimus ora Tonantis,"
            },
            {
                "verse": "Cum quo vecta fuit pronuba magna soror:"
            },
            {
                "verse": "Quod notat exactis tandem quod Roma triumphis"
            },
            {
                "verse": "Hostibus et victis relligiosa fuit."
            },
            {
                "verse": "Ast ego, quod fas est, alia ratione putarim"
            },
            {
                "verse": "Altius has vatem composuisse rotas:"
            },
            {
                "verse": "Scilicet hoc celebri quae gesta fuere theatro"
            },
            {
                "verse": "Cum Iunone sua cuncta probasse Iovem"
            },
            {
                "verse": "Et quod concordi Lucretia Borgia coelo"
            },
            {
                "verse": "Nupsit et unanimi non sine voce deum."
            }
        ],
        [
            {
                "verse": "Tres quoque vidisti sine vestibus ire puellas:"
            },
            {
                "verse": "Dic, rogo, quid nudae tres voluere deae?"
            },
            {
                "verse": "Nunquid ad arbitrium quae convenere fuerunt"
            },
            {
                "verse": "Pastoris quondam: Iuno, Minerva, Venus?"
            },
            {
                "verse": "An quae Trinacrios mergebant carmine nautas?"
            },
            {
                "verse": "An fuit hoc aliquod relligionis opus?"
            },
            {
                "verse": "Crediderim tamen ipse magis, nisi fallit Apollo,"
            },
            {
                "verse": "Authorem Charites significasse deas,"
            },
            {
                "verse": "Nympharum comites Venerisque decentis amicas,"
            },
            {
                "verse": "Perpetuo nexas quas pia zona tenet,"
            },
            {
                "verse": "Quam sibi non aliter iunxit Lucretia Romam,"
            },
            {
                "verse": "Donec Borgiaci nominis aura sonet:"
            },
            {
                "verse": "Nam te, Roma, dolens quanvis Lucretia linquat,"
            },
            {
                "verse": "Non sine te poterit vivere alumna tamen!"
            }
        ],
        [
            {
                "verse": "Compositum mira spectavimus arte caballum,"
            },
            {
                "verse": "Magnanimus cuius terga premebat eques;"
            },
            {
                "verse": "Ante ferebatur currum captiva puella"
            },
            {
                "verse": "Et puer astrictus vincula sorte pari:"
            },
            {
                "verse": "Hanc certe effigiem nemo est qui nesciat altam,"
            },
            {
                "verse": "Borgia Dux in qua significanter erat."
            },
            {
                "verse": "Sumite ab his cuncti populis documenta duobus:"
            },
            {
                "verse": "Non est Caesareis viribus esse parem."
            }
        ],
        [
            {
                "verse": "Dicite, spectantes: quae nam fuit illa puella,"
            },
            {
                "verse": "Insedit tergo quae simulata Iovis?"
            },
            {
                "verse": "Nempe nec Oceano fuerat nec Agenore nata,"
            },
            {
                "verse": "Diva sed haud dubie Borgias illa fuit,"
            },
            {
                "verse": "Quae per Borgiacum meruit faustissima taurum"
            },
            {
                "verse": "Fortis ad imperii culmina celsa vehi:"
            },
            {
                "verse": "Hoc voluit rerum tibi demonstrare peritus"
            },
            {
                "verse": "Ingenii vates nobilitate sui."
            }
        ],
        [
            {
                "verse": "Ignivomi taurus quod fugerit ora draconis,"
            },
            {
                "verse": "Desine mirari: non pavor ille fuit."
            },
            {
                "verse": "Inter pascatur cum prata virentia flammas,"
            },
            {
                "verse": "Par fuit hunc flammis non nocuisse suis."
            }
        ],
        [
            {
                "verse": "Hunc celebrant etiam vates hymenea Latini"
            },
            {
                "verse": "Inventisque novis contribuere vices;"
            },
            {
                "verse": "Quorum ut tu melius spectare poemata posses,"
            },
            {
                "verse": "Ante tuos gesta est res bene, Sexte, pedes"
            },
            {
                "verse": "Et, quia contrita est ludis lux quaeque diurnis,"
            },
            {
                "verse": "Prodita nocturno lumine scaena fuit."
            }
        ],
        [
            {
                "verse": "Lusit comica quae mens Casalis"
            },
            {
                "verse": "Haec sunt, nec veterum minora soccis:"
            },
            {
                "verse": "Induxit Venerem poeta divam"
            },
            {
                "verse": "Caeco de puero suo querentem,"
            },
            {
                "verse": "Quod Lucretia Diva Borgiana"
            },
            {
                "verse": "Celebs per virides sederet annos,"
            },
            {
                "verse": "Omnes cum superaret ore Nymphas"
            },
            {
                "verse": "Graias, Italides, deas marinas:"
            },
            {
                "verse": "Curnam qui genus ales omne vincit,"
            },
            {
                "verse": "Invictam sinat hanc manere solam?"
            },
            {
                "verse": "Respondebat item suae parenti"
            },
            {
                "verse": "Qui cunctos domat et Cupido vincit:"
            },
            {
                "verse": "\"Quid, mater Cytherea, me lacessis?"
            },
            {
                "verse": "Dignum Borgiaca nec invenimus,"
            },
            {
                "verse": "Dignum quaerimus attamen maritum:"
            },
            {
                "verse": "Frustra non soleo meam pharetram"
            },
            {
                "verse": "Exercere meos leves nec arcus!\""
            },
            {
                "verse": "Non contenta Venus vocabat illum"
            },
            {
                "verse": "Quocum tardipedis vices ministrat"
            },
            {
                "verse": "Et quondam iacuit revincta ferro:"
            },
            {
                "verse": "Qui cum cerneret utriusque causam,"
            },
            {
                "verse": "Votis prebuit utriusque pacem"
            },
            {
                "verse": "Et Ferraria cui decora paret"
            },
            {
                "verse": "Divam sanxerat esse copulandam."
            },
            {
                "verse": "Lusit comica quae meus Casalis"
            },
            {
                "verse": "Haec sunt, nec veterum minora soccis."
            }
        ],
        [
            {
                "verse": "Hinc et Portia quem domus creavit"
            },
            {
                "verse": "Maiores referens suos Camillus"
            },
            {
                "verse": "Intactum iuvenis poema fecit,"
            },
            {
                "verse": "Cui Sextus tribuit libenter aures"
            },
            {
                "verse": "Reclusitque Pater benignus aulas:"
            },
            {
                "verse": "Nam comoedia grata continebat"
            },
            {
                "verse": "Et quae Borgiacis meis placebant."
            },
            {
                "verse": "Hinc Ferraria et hinc beata Roma"
            },
            {
                "verse": "Inter se varias simul movebant"
            },
            {
                "verse": "Lites, sed placidis tamen querelis:"
            },
            {
                "verse": "Divam perdere Roma perdolebat"
            },
            {
                "verse": "Quod Ferraria Borgiam trahebat,"
            },
            {
                "verse": "Quam tot dulcibus educasset annis"
            },
            {
                "verse": "Intra moenia parvulam Quirini;"
            },
            {
                "verse": "Sed Ferraria delicata, partes"
            },
            {
                "verse": "Argumenta parans suas tuendo,"
            },
            {
                "verse": "Illam iure suo loquens petebat."
            },
            {
                "verse": "Tunc Cyllenius, arce missus alta,"
            },
            {
                "verse": "Lites e medio deus diremit."
            },
            {
                "verse": "Hos comoedia continebat actus,"
            },
            {
                "verse": "Sed plures brevitate conticesco:"
            },
            {
                "verse": "Haec dat Portia quem domus creavit"
            },
            {
                "verse": "Non dispar proavis suis Camillus."
            }
        ],
        [
            {
                "verse": "Phoebi numine floridus poeta"
            },
            {
                "verse": "Condit carmina plena Magdalenus:"
            },
            {
                "verse": "Quod comoedia dulcis indicavit"
            },
            {
                "verse": "Nunc in Borgiacis peracta ludis,"
            },
            {
                "verse": "In qua conqueritur proterva Iuno"
            },
            {
                "verse": "Quod Fortuna suas per omne tempus"
            },
            {
                "verse": "Alcidae meritis ministret auras."
            },
            {
                "verse": "Quo scripto prius atque nominato"
            },
            {
                "verse": "Estensem puto principem notavit,"
            },
            {
                "verse": "Quem Fortuna potens favore pleno"
            },
            {
                "verse": "Iuvit cominus et benigna fovit,"
            },
            {
                "verse": "Quod Lucretia Diva Borgiana"
            },
            {
                "verse": "Estensis ducis est decora consors."
            },
            {
                "verse": "Gaude, Martia Roma, docta, gaude,"
            },
            {
                "verse": "Hoc quae tempore tot vides Cratinos."
            }
        ],
        [
            {
                "verse": "Et tu, Galle, tuas, amice, partes"
            },
            {
                "verse": "Egisti bene comicos per actus,"
            },
            {
                "verse": "Qui per Caesaris arma Borgiani"
            },
            {
                "verse": "Sentis Parthenopen fuisse captam"
            },
            {
                "verse": "Tunc, cum Gallia ficta magna mater"
            },
            {
                "verse": "Misit per furiosa bella natum"
            },
            {
                "verse": "Ad sponsam thalami sui rebellem,"
            },
            {
                "verse": "Quam per Parthenopen bonus notasti."
            },
            {
                "verse": "Alter quam dare cum procus negaret,"
            },
            {
                "verse": "Romanae decus urbis invocavit"
            },
            {
                "verse": "Sponsus, qua duce victor est potitus,"
            },
            {
                "verse": "Rivali procul et repente pulso."
            },
            {
                "verse": "Haec comoedia, Galle, tota quadrat:"
            },
            {
                "verse": "Nam tu cum patre forte Gallus extes,"
            },
            {
                "verse": "Gallos conveniebat ut referres,"
            },
            {
                "verse": "Me etsi duce magis es Latinus."
            }
        ],
        [
            {
                "verse": "Plautinos etiam iuvenes egere Menaechmos,"
            },
            {
                "verse": "Aetate ac forma, gestibus, arte pares;"
            },
            {
                "verse": "Quaelibet implevit numeros persona decentes:"
            },
            {
                "verse": "Viderat haud similes scaena vetusta sales."
            },
            {
                "verse": "Gesserunt gemini mire sua munera fratres"
            },
            {
                "verse": "Messenioque vices Peniculusque suas;"
            },
            {
                "verse": "Sed me nulla rei tenet admiratio tantae"
            },
            {
                "verse": "Ingentique istas non ego miror opes,"
            },
            {
                "verse": "Hi quod ab eximii veniunt incude magistri"
            },
            {
                "verse": "Et rari exempli vatis ab arte fabri."
            },
            {
                "verse": "Roma, magis facta es sic ingeniosa poetis,"
            },
            {
                "verse": "Ut magis es Sexto facta sedente potens."
            }
        ],
        [
            {
                "verse": "Ergo perfectis abitura ludis"
            },
            {
                "verse": "Hinc ad Estensis thalamos mariti"
            },
            {
                "verse": "Fortis et clari ducis apparatur"
            },
            {
                "verse": "Borgia virgo."
            },
            {
                "verse": "Unde per totam properatur Urbem:"
            },
            {
                "verse": "Hic equos, auro parat ille vestes,"
            },
            {
                "verse": "Ille pincernas struit, hic ministros,"
            },
            {
                "verse": "Ille sodales;"
            },
            {
                "verse": "Hinc suam Sextus comitum cohortem,"
            },
            {
                "verse": "Hinc suam Divae populus Quirini,"
            },
            {
                "verse": "Hinc suam struxit comitum catervam"
            },
            {
                "verse": "Borgia Caesar."
            },
            {
                "verse": "Sarcinas Divae numerare quisnam"
            },
            {
                "verse": "Possit? Aut quisnam numerare gemmas?"
            },
            {
                "verse": "Quis vel argenti modios vel auri"
            },
            {
                "verse": "Dona referre?"
            },
            {
                "verse": "Quis vel immensam valeat canendo"
            },
            {
                "verse": "Tot talentorum numerare dotem,"
            },
            {
                "verse": "Quam nec uxores habuere regis"
            },
            {
                "verse": "Hactenus ullae?"
            },
            {
                "verse": "Iam dies felix aderat recessus,"
            },
            {
                "verse": "Qua sed effecta est tenebrosa Roma"
            },
            {
                "verse": "Mox et a nobis abiere clari"
            },
            {
                "verse": "Lumina solis,"
            },
            {
                "verse": "Cum statim Divae comitatus omnis"
            },
            {
                "verse": "Affuit tota numerosus Urbe,"
            },
            {
                "verse": "Usque ad extremos etiam paratus"
            },
            {
                "verse": "Ire Britannos."
            },
            {
                "verse": "Quin et Estensis comitatus exit"
            },
            {
                "verse": "Ordine instructus, facie decorus;"
            },
            {
                "verse": "Seque post ambo speciosa iungunt"
            },
            {
                "verse": "Agmina utrinque."
            },
            {
                "verse": "\"Ite felices, iuvenes senesque!\","
            },
            {
                "verse": "Dixerant cuncti pueri et puellae"
            },
            {
                "verse": "Ac recessuris benedixit alta"
            },
            {
                "verse": "Sextus ab arce."
            },
            {
                "verse": "Qualis ad matrem solet ire Phoebe,"
            },
            {
                "verse": "Septa millenis veneranda Nymphis,"
            },
            {
                "verse": "Vel salutatum solet ire celso"
            },
            {
                "verse": "Vertice fratrem,"
            },
            {
                "verse": "Talis ad clari thalamos mariti"
            },
            {
                "verse": "Ibat insignis, comitante longo"
            },
            {
                "verse": "Virginum coetu, memoranda semper"
            },
            {
                "verse": "Borgia Diva."
            },
            {
                "verse": "Ad latus cuius soror illa nostri"
            },
            {
                "verse": "Ibat et vere pia Cardinalis,"
            },
            {
                "verse": "Cui sacrum sanctae tribuere sacra"
            },
            {
                "verse": "Nomina nomen:"
            },
            {
                "verse": "Illius mores vereor pudicos"
            },
            {
                "verse": "Dicere et vitam penitus pavesco,"
            },
            {
                "verse": "Ne velut nomen tribuam marinis"
            },
            {
                "verse": "Icarus undis."
            },
            {
                "verse": "Quumque iter caeptum peragunt per urbes,"
            },
            {
                "verse": "Obvios cunctos populos videres,"
            },
            {
                "verse": "Explicat qua se per amena laetas"
            },
            {
                "verse": "Umbria valles,"
            },
            {
                "verse": "Dona certatim pariter ferentes,"
            },
            {
                "verse": "Quanta vel plusquam dederat facultas,"
            },
            {
                "verse": "Et coronatis reserant ovantes"
            },
            {
                "verse": "Limina portis."
            },
            {
                "verse": "Inde cedentes medios per Umbros,"
            },
            {
                "verse": "Regna cum primum tetigere euntes,"
            },
            {
                "verse": "Marte quae magnus sibi comparavit"
            },
            {
                "verse": "Borgia Caesar;"
            },
            {
                "verse": "Qualibet passim regione tales"
            },
            {
                "verse": "Singulae ubertim tribuere gentes,"
            },
            {
                "verse": "Accipit quales Paphias per urbes"
            },
            {
                "verse": "Cypris honores:"
            },
            {
                "verse": "His ad Estenses populis relictis,"
            },
            {
                "verse": "Qui perinsignes dederant honores,"
            },
            {
                "verse": "Applicant sese generosa tandem"
            },
            {
                "verse": "Agmina portis."
            },
            {
                "verse": "Qualis intrantum fuit et beatae"
            },
            {
                "verse": "Lucis illius celebrata pompa,"
            },
            {
                "verse": "Diva qua limen tetigit mariti,"
            },
            {
                "verse": "Dicat Apollo,"
            },
            {
                "verse": "Hanc vel Estenses referant poetae,"
            },
            {
                "verse": "Herculis qui per resonant penates"
            },
            {
                "verse": "Hauriunt et qui melioris undae"
            },
            {
                "verse": "Fonte liquores."
            },
            {
                "verse": "Sit satis nobis leviore magnam"
            },
            {
                "verse": "Borgiam Divam cecinisse plectro,"
            },
            {
                "verse": "Quae tibi affectus monumenta nostri,"
            },
            {
                "verse": "Sexte, dicamus."
            }
        ],
        [
            {
                "verse": "Omnia complerat postquam sua vota Thalassus"
            },
            {
                "verse": "Et bene transactus sic hymeneus erat,"
            },
            {
                "verse": "Romani comites, proles generosa Quiritum,"
            },
            {
                "verse": "In patriam cuperent cum repedare suam,"
            },
            {
                "verse": "Implerunt Divae placidas his vocibus aures,"
            },
            {
                "verse": "Pro quibus haec unus verba loquutus ait:"
            },
            {
                "verse": "\"Auspicibus Superis tandem et Iunone favente"
            },
            {
                "verse": "Coniugii socium, Borgia Diva, vides"
            },
            {
                "verse": "Nec minus experta es, quantum ostentare licebat,"
            },
            {
                "verse": "Roma tuas laudes quam vehementer amet;"
            },
            {
                "verse": "Nos quoque, qui comites fuimus te, Diva, sequuti,"
            },
            {
                "verse": "Egimus officium, quod comitantis erat."
            },
            {
                "verse": "Te per barbaricas comites sequeremur et undas"
            },
            {
                "verse": "Et freta Scyllaei per furibunda maris"
            },
            {
                "verse": "Atque per ardentes terras domibusque negatas"
            },
            {
                "verse": "Nec non et Scythiae frigora, si sit opus;"
            },
            {
                "verse": "Sed quia fata tibi sedes tribuere quietas"
            },
            {
                "verse": "Regnaque pro meritis, Borgia Diva, tuis,"
            },
            {
                "verse": "Ibimus ad patrios, te concedente, penates"
            },
            {
                "verse": "Nec minus et Romae moenia cara tuae,"
            },
            {
                "verse": "Nulla ubi te nostris animis oblivia tollent,"
            },
            {
                "verse": "Fixa sed in nostro pectore semper eris."
            },
            {
                "verse": "Forsitan et siquid rerum peccavimus in te,"
            },
            {
                "verse": "Aut in honore tuo frigida cura fuit,"
            },
            {
                "verse": "Peccati veniam petimus veniamque recessus,"
            },
            {
                "verse": "Accincti cunctis rebus adesse tuis."
            },
            {
                "verse": "Tuque Sibyllinos cum coniuge vive per annos"
            },
            {
                "verse": "Proleque Borgiacum multiplicate genus!\"."
            }
        ],
        [
            {
                "verse": "Reddidit his dictis Lucretia Borgia voces,"
            },
            {
                "verse": "Sed non foemineo voces de pectore quales,"
            },
            {
                "verse": "Sed prodire solent quales de corde virorum,"
            },
            {
                "verse": "Hauserunt dulces vel qui Demosthenis amnes,"
            },
            {
                "verse": "Lactea vel magni Ciceronis flumina potant,"
            },
            {
                "verse": "Eructant sacri vel qui monumenta Maronis:"
            },
            {
                "verse": "\"Haud novus est in me vester, Romana iuventus,"
            },
            {
                "verse": "Tantus amor, Romae fuerim cum dulcis alumna"
            },
            {
                "verse": "Et mihi natales dederint cum tecta Quirini."
            },
            {
                "verse": "Vidimus ingentes plausus, spectacula, ludos"
            },
            {
                "verse": "Atque triumphales mihi quos tribuistis honores;"
            },
            {
                "verse": "Vidimus et septem mihi qualia gaudia colles"
            },
            {
                "verse": "Exhibuere suae, nec non renovata vetusto"
            },
            {
                "verse": "Munera quae quondam fuerant celebrata theatro;"
            },
            {
                "verse": "Vidimus et iuvenum solennia magna senumque"
            },
            {
                "verse": "Laetitiaeque hominum mihi quas genus omne figuras"
            },
            {
                "verse": "Contulit et quicquid tribuit matrona nurusque,"
            },
            {
                "verse": "Quod nacta est talem Lucretia Borgia sortem"
            },
            {
                "verse": "Hic, ubi speratur tedas habitura quietas."
            },
            {
                "verse": "Non mea Roma igitur quantum ostentare licebat,"
            },
            {
                "verse": "Verum ultra vires non me decorare pepercit,"
            },
            {
                "verse": "Utque magis digno nos exaugeret honore,"
            },
            {
                "verse": "Dat mihi vos comites, de nobilitate supremos"
            },
            {
                "verse": "Romulea, cuius sum non ignara tributi:"
            },
            {
                "verse": "Ire per infidi licet et discrimina ponti"
            },
            {
                "verse": "Cogerer et terrae vel per deserta relictae,"
            },
            {
                "verse": "Tuta mihi vobis comitantibus ire viderer!"
            },
            {
                "verse": "Parcite commissae veniam me poscere culpae:"
            },
            {
                "verse": "Nil mihi peccastis, nisi quod peccastis amando"
            },
            {
                "verse": "Quodque meos nimium nimiumque auxistis honores."
            },
            {
                "verse": "Nec vobis patriae reditum male grata negabo:"
            },
            {
                "verse": "Ite, licet, iuvenes iuvenum clarissima pubes,"
            },
            {
                "verse": "Ite, sed et nostri memores. Si maxima Roma"
            },
            {
                "verse": "Scire volet quid agit Lucretia Borgia rerum,"
            },
            {
                "verse": "Dicite: 'Magnanimo cum coniuge laeta triumphat,"
            },
            {
                "verse": "Sed tamen ardenti suspirat pectore Romam'.\""
            }
        ]
    ]
}