{
    "author": "Albertino Mussato",
    "title": "Ecerinis",
    "url": "http://www.poetiditalia.it/texts/MUSSATO|ecer|001",
    "text": [
        [
            {
                "verse": "Adelheita"
            },
            {
                "verse": "Quadnam cruentum sidus Arcthoo potens"
            },
            {
                "verse": "Regnavit orbe, pestilens tantum michi,"
            },
            {
                "verse": "Gnati, nefando flebiles cum vos thoro"
            },
            {
                "verse": "Genui? Patris iam detegam falsi dolos"
            },
            {
                "verse": "Infausta mater. Non diu tellus nefas"
            },
            {
                "verse": "Latere patitur; durat occultum nichil."
            },
            {
                "verse": "Audite nullo tempore negandum genus,"
            },
            {
                "verse": "Devota proles. Arx in excelso sedet"
            },
            {
                "verse": "Antiqua colle, longa Romanum vocat"
            },
            {
                "verse": "Aetas: in altum porrigunt tectum trabes,"
            },
            {
                "verse": "Premitque turrim contigua ad austrum domus,"
            },
            {
                "verse": "Ventorum et omnis cladis aereae capax."
            },
            {
                "verse": "Hoc accubans ipso Monachus olim loco"
            },
            {
                "verse": "Parens eburno vester Ecerinus thoro est"
            },
            {
                "verse": "Dormire visus, cuius ad laevum latus"
            },
            {
                "verse": "Supina iacui. Iam eloqui factum pudet,"
            },
            {
                "verse": "Pavet animus, advenit horror et membra occupat."
            },
            {
                "verse": "Ecerinus"
            },
            {
                "verse": "Effare, genetrix: grande quodcumque et ferum est"
            },
            {
                "verse": "Audire iuvat."
            },
            {
                "verse": "Adelheita"
            },
            {
                "verse": "Heu me nefandi criminis"
            },
            {
                "verse": "Stupenda qualitas! Quasi ad vultum redit"
            },
            {
                "verse": "Imago facti. Frigore solutum cadit"
            },
            {
                "verse": "Exangue corpus."
            },
            {
                "verse": "Ecerinus"
            },
            {
                "verse": "Erige labantem cito,"
            },
            {
                "verse": "Albrice, matrem: illusit amentem timor."
            },
            {
                "verse": "Resperge faciem, sincopim limphis leva."
            },
            {
                "verse": "Facile resurget."
            },
            {
                "verse": "Albricus"
            },
            {
                "verse": "Pristinas vires habet."
            },
            {
                "verse": "Ecerinus"
            },
            {
                "verse": "Recolis?"
            },
            {
                "verse": "Adelheita"
            },
            {
                "verse": "Recolo, primogenite, primum tui"
            },
            {
                "verse": "Natalis."
            },
            {
                "verse": "Ecerinus"
            },
            {
                "verse": "O mea mater, id pande otius."
            },
            {
                "verse": "Adelheita"
            },
            {
                "verse": "Cum prima noctis hora, communis quies,"
            },
            {
                "verse": "Omni teneret ab opere abstractum genus,"
            },
            {
                "verse": "Et ecce ab imo terra mugitum dedit,"
            },
            {
                "verse": "Crepuisset ut centrum et foret apertum chaos,"
            },
            {
                "verse": "Altumque versa resonuit caelum vice:"
            },
            {
                "verse": "Faciem aeris sulphureus invasit vapor,"
            },
            {
                "verse": "Nubemque fecit. Tunc subito fulgur domum"
            },
            {
                "verse": "Lustravit ingens, fulminis ad instar, tono"
            },
            {
                "verse": "Sequente: oletum sparsa per thalamum tulit"
            },
            {
                "verse": "Fumosa nubes. Occupor tunc et premor,"
            },
            {
                "verse": "Et ecce pudor, adulterum ignotum ferens."
            },
            {
                "verse": "Ecerinus"
            },
            {
                "verse": "Qualis is adulter, mater?"
            },
            {
                "verse": "Adelheita"
            },
            {
                "verse": "Haud tauro minor."
            },
            {
                "verse": "Hirsuta aduncis cornibus cervix riget,"
            },
            {
                "verse": "Setis coronant hispidis illum iubae:"
            },
            {
                "verse": "Sanguinea binis orbibus manat lues,"
            },
            {
                "verse": "Ignemque nares flatibus crebris vomunt:"
            },
            {
                "verse": "Favilla, patulis auribus surgens, salit"
            },
            {
                "verse": "Ab ore; spirans os quoque eructat levem"
            },
            {
                "verse": "Flammam, perennis lambit et barbam focus."
            },
            {
                "verse": "Votis potitus talis ut adulter suis"
            },
            {
                "verse": "Implevit uterum Venere letali meum,"
            },
            {
                "verse": "Cum strage cessit victor e thalamo, petens"
            },
            {
                "verse": "Telluris ima; cessit et tellus sibi."
            },
            {
                "verse": "Sed heu recepta pertinax nimium Venus"
            },
            {
                "verse": "Incaluit intus viscera exagitans statim;"
            },
            {
                "verse": "Onusque sensit terribile venter tui,"
            },
            {
                "verse": "Ecerine, digna vereque propago patris."
            },
            {
                "verse": "Testor supernum numen adversum michi:"
            },
            {
                "verse": "Quos egi abinde tunc gravida menses decem,"
            },
            {
                "verse": "Lacrimae fuere angustiae gemitus dolor;"
            },
            {
                "verse": "Interna gessit bella visceribus furor."
            },
            {
                "verse": "Nec monstruoso, nate, sine partu venis."
            },
            {
                "verse": "Ecerinus"
            },
            {
                "verse": "Qualis?"
            },
            {
                "verse": "Adelheita"
            },
            {
                "verse": "Necis pronosticus ventrem levas"
            },
            {
                "verse": "Cruentus infans, fronte crudeli minax,"
            },
            {
                "verse": "Terribile visu atroxque portentum indicans."
            },
            {
                "verse": "Tu, care fili Albrice, iam video tuos"
            },
            {
                "verse": "Attendis ortus nosce. Si quicquam scio,"
            },
            {
                "verse": "Tu quoque scies: penitus dubia semper fui,"
            },
            {
                "verse": "Quis te huic nefando corpori inseruit pater."
            },
            {
                "verse": "A tempore quidem, nate, dicti criminis"
            },
            {
                "verse": "Semper medullas ussit Aethnaeus calor,"
            },
            {
                "verse": "Viscera malignus abinde torsit spiritus,"
            },
            {
                "verse": "Nec nostra curis pectora absolvit sopor."
            },
            {
                "verse": "Cum me vigilia vana seu somni quies"
            },
            {
                "verse": "Incerta tenuit, - vera ne prorsus negem"
            },
            {
                "verse": "Aut falsa fatear - utitur eodem stupro"
            },
            {
                "verse": "Adulter idem verus Ecerini pater."
            },
            {
                "verse": "Ecerinus"
            },
            {
                "verse": "Quid poscis ultra, frater? An tanti pudet,"
            },
            {
                "verse": "Vesane, patris? abnegas divum genus?"
            },
            {
                "verse": "Diis gignimur. Nec stirpe tanta Romulus"
            },
            {
                "verse": "Remusque quondam Marte tolluntur suo."
            },
            {
                "verse": "Hic maior est, latissimi regni deus,"
            },
            {
                "verse": "Rex ultionum, cuius imperio luunt"
            },
            {
                "verse": "Poenas potentes principes reges duces."
            },
            {
                "verse": "Erimus paterno iudices digni foro,"
            },
            {
                "verse": "Si vendicemus operibus regnum patris,"
            },
            {
                "verse": "Cui bella mortes exitia fraudes doli"
            },
            {
                "verse": "Perditio et omnis generis humani placent."
            },
            {
                "verse": "Sic fatus ima parte secessit domus"
            },
            {
                "verse": "Petens latebras, luce et exclusa caput"
            },
            {
                "verse": "Tellure pronus sternit in faciem cadens"
            },
            {
                "verse": "Tunditque solidam dentibus frendens humum"
            },
            {
                "verse": "Patremque saeva voce Luciferum ciet:"
            },
            {
                "verse": "Depulse ab astris, mane iam lucens polis,"
            },
            {
                "verse": "Pater superbe, triste qui regnum tenes"
            },
            {
                "verse": "Chaos profundi, cuius imperio luunt"
            },
            {
                "verse": "Delicta manes, excipe ex imo specu,"
            },
            {
                "verse": "Vulcane, dignas supplicis gnati preces:"
            },
            {
                "verse": "Te certa et indubitata progenies vocat."
            },
            {
                "verse": "Potiare me; experiare, si quicquam potest"
            },
            {
                "verse": "Insita voluntas pectori flagrans meo."
            },
            {
                "verse": "Paludis atrae lividam testor Stigem,"
            },
            {
                "verse": "Christum negavi semper exosum michi"
            },
            {
                "verse": "Odique semper nomen inimicum Crucis."
            },
            {
                "verse": "Assint ministrae facinorum comites michi:"
            },
            {
                "verse": "Suadeat Alecto scelera, Thesiphone explicet,"
            },
            {
                "verse": "Megaera in actus saeva prorumpat truces,"
            },
            {
                "verse": "Faveatque coeptis diva Persephone meis."
            },
            {
                "verse": "Ingenia praedae quisque sollicitus paret,"
            },
            {
                "verse": "Nec inferorum spiritus quisquam vacet;"
            },
            {
                "verse": "Animos ad iras odia et invidias citent."
            },
            {
                "verse": "Ensis cruenti detur officium michi:"
            },
            {
                "verse": "Ipse executor finiam lites merus:"
            },
            {
                "verse": "Nullis tremescet sceleribus fidens manus."
            },
            {
                "verse": "Annue, Sathan, et filium talem proba."
            },
            {
                "verse": "Chorus"
            },
            {
                "verse": "Quis vos exagitat furor,"
            },
            {
                "verse": "O mortale hominum genus?"
            },
            {
                "verse": "Quo vos ambitio vehit?"
            },
            {
                "verse": "Quonam scandere pergitis?"
            },
            {
                "verse": "Nescitis cupidi nimis"
            },
            {
                "verse": "Quo discrimine quaeritis"
            },
            {
                "verse": "Regni culmina lubrici:"
            },
            {
                "verse": "Diros expetitis metus,"
            },
            {
                "verse": "Mortis continuas minas:"
            },
            {
                "verse": "Mors est mixta tyrannidi,"
            },
            {
                "verse": "Non est morte minor metus."
            },
            {
                "verse": "Ast haec dicere quid valet?"
            },
            {
                "verse": "Sic est: sic animus volat;"
            },
            {
                "verse": "Tunc, cum grandia possidet,"
            },
            {
                "verse": "Illis non penitus satur;"
            },
            {
                "verse": "Cor maiora recogitat."
            },
            {
                "verse": "Vos in iurgia, nobiles,"
            },
            {
                "verse": "Atrox invidiae scelus"
            },
            {
                "verse": "Ardens elicit, inficit:"
            },
            {
                "verse": "Numquam quis patitur parem."
            },
            {
                "verse": "O quam multa potentium"
            },
            {
                "verse": "Nos et scandala cordibus"
            },
            {
                "verse": "Plebs vilissima iungimus!"
            },
            {
                "verse": "Illos tollimus altius,"
            },
            {
                "verse": "Hos deponimus infimos:"
            },
            {
                "verse": "Leges iuraque condimus,"
            },
            {
                "verse": "Post haec condita scindimus."
            },
            {
                "verse": "Nobis retia tendimus,"
            },
            {
                "verse": "Mortale euxilium damus,"
            },
            {
                "verse": "Falsum praesidium sumus."
            },
            {
                "verse": "Haec demum iugulis luunt:"
            },
            {
                "verse": "Nos secum miseri trahunt,"
            },
            {
                "verse": "Nos secum cadimus; cadunt,"
            },
            {
                "verse": "Sic semper rota volvitur,"
            },
            {
                "verse": "Durat perpetuum nichil."
            },
            {
                "verse": "En, cur Marchia nobilis"
            },
            {
                "verse": "Haec Tarvisia sic fremit,"
            },
            {
                "verse": "Signis undique classicis"
            },
            {
                "verse": "Clamor bellicus obstrepit,"
            },
            {
                "verse": "Exardet furor excitus,"
            },
            {
                "verse": "Gentes e requie trahit,"
            },
            {
                "verse": "Cives otia deserunt?"
            },
            {
                "verse": "Dirum pax peperit nefas."
            },
            {
                "verse": "Bullit sanguinis impetus"
            },
            {
                "verse": "Et certamina postulat,"
            },
            {
                "verse": "Partes crimina detegunt,"
            },
            {
                "verse": "Ferrum poscitur urbibus,"
            },
            {
                "verse": "Turbat iustitiae forum."
            },
            {
                "verse": "Verona venit anxius,"
            },
            {
                "verse": "Qui iam fert nova, nuntius."
            },
            {
                "verse": "Nuntius"
            },
            {
                "verse": "Excelse mundi rector, omnipotens Deus,"
            },
            {
                "verse": "Altos abhinc tu forsitan caelos colis"
            },
            {
                "verse": "Nostro remotos aethere, et Marti sinis"
            },
            {
                "verse": "Soli regendas climatis nostri plagas?"
            },
            {
                "verse": "O dira nobilium odia, o populi furor!"
            },
            {
                "verse": "Finis petitus litibus vestris adest;"
            },
            {
                "verse": "Adest tyrannus, vestra quem rabies dedit."
            },
            {
                "verse": "Nefanda vidi."
            },
            {
                "verse": "Chorus"
            },
            {
                "verse": "Pande, quod series habet,"
            },
            {
                "verse": "Flatu remisso; siste, dum cedat frequens"
            },
            {
                "verse": "Anhelitus."
            },
            {
                "verse": "Nuntius"
            },
            {
                "verse": "Dicam aliquid ex gestis prius,"
            },
            {
                "verse": "Dedere quae praesentibus causas malis."
            },
            {
                "verse": "O, semper huius Marchiae clades vetus,"
            },
            {
                "verse": "Verona, limen hostium et bellis iter,"
            },
            {
                "verse": "Sedes tyranni; sive sit terrae situs"
            },
            {
                "verse": "Belli capacis sive tale hominum genus"
            },
            {
                "verse": "Natura ab ipsa tale producat solum."
            },
            {
                "verse": "Intrinseca odia civium peperit nefas"
            },
            {
                "verse": "In Marchia tunc, cum regimen urbis gerens"
            },
            {
                "verse": "Estensis Azo marchio eiectus fuit:"
            },
            {
                "verse": "Favore falso fulta; non notus sagax"
            },
            {
                "verse": "Ecerinus erat, in ambitum flagrans suum."
            },
            {
                "verse": "Hic coepta lis, hic Marchiae exitium fuit."
            },
            {
                "verse": "Nam pulsus inde Marchio iusta furens"
            },
            {
                "verse": "Exarsit ira, cuius in partem Comes"
            },
            {
                "verse": "Bonifacius haerens iunxit ultrices manus."
            },
            {
                "verse": "Braida cruentae sustulit caedis nefas,"
            },
            {
                "verse": "Litem diremit sanguine effuso prius"
            },
            {
                "verse": "Campestre bellum, fusus et campis cruor."
            },
            {
                "verse": "Dedere victi terga Monticuli fugae"
            },
            {
                "verse": "Turpi recessu, scelere seducti suo,"
            },
            {
                "verse": "Quos arce tuta sustulit Gardae lacus."
            },
            {
                "verse": "Non ullus inde litibus finis fuit:"
            },
            {
                "verse": "Fortuna varios partibus casus dedit."
            },
            {
                "verse": "Exertus hinc Ecerinus, et vires agens"
            },
            {
                "verse": "In iurgia Salinguerra Monticulis favens,"
            },
            {
                "verse": "Exinde Comes et Marchio, iuncti simul,"
            },
            {
                "verse": "Traxere saeva ad bella populorum manus"
            },
            {
                "verse": "Facile paratas. O, labans hominum genus,"
            },
            {
                "verse": "Vulgus, et ad omne facinus in clades ruens,"
            },
            {
                "verse": "Voces secutum et negligens facti fidem!"
            },
            {
                "verse": "Chorus"
            },
            {
                "verse": "Procede: redeas unde coepisti prius."
            },
            {
                "verse": "Sermone cur nos anxios dudum tenes?"
            },
            {
                "verse": "Quae nova?"
            },
            {
                "verse": "Nuntius"
            },
            {
                "verse": "Nova audietis et finem statim."
            },
            {
                "verse": "Iam iam peregi exordia et causas cito"
            },
            {
                "verse": "Saevae tyrannidis. Ita ut ancipites vices"
            },
            {
                "verse": "Facileque verti Marchiae vidit statum,"
            },
            {
                "verse": "Tunc fovit odia Ecerinus, exacuens dolo"
            },
            {
                "verse": "Partes amicas, litis et causas movet"
            },
            {
                "verse": "Sedatque motas arbiter dirus latens."
            },
            {
                "verse": "Sic sic repente, ut maior, augmentat statum,"
            },
            {
                "verse": "Sicque eminentes clanculum calcat viros,"
            },
            {
                "verse": "Dum restat ipse, magna qui solus potest."
            },
            {
                "verse": "Quidnam revolvo? Taliter serpens fera"
            },
            {
                "verse": "Subiit tyrannis, sicque Veronam iugo"
            },
            {
                "verse": "Dolis et astu traxit Ecerinus suo."
            },
            {
                "verse": "Quid plura? Coepti colligo formam novi."
            },
            {
                "verse": "Eversa terra nobilis pretio iacet"
            },
            {
                "verse": "Parens tyranno Padua: iam sceptrum tenet,"
            },
            {
                "verse": "Agens superbas dirus Imperii vices"
            },
            {
                "verse": "Ecerinus. Ah quot exitia, populis minax,"
            },
            {
                "verse": "Promittit atrox! carceres ignes cruces"
            },
            {
                "verse": "Tormenta mortes exilia diras fames."
            },
            {
                "verse": "Sed, o maleficis digna permittens Deus"
            },
            {
                "verse": "Supplicia, meriti nobiles primi luunt;"
            },
            {
                "verse": "Qui vendidere, scelera iam expendunt sua."
            },
            {
                "verse": "Chorus"
            },
            {
                "verse": "Christe, qui caelis resides in altis"
            },
            {
                "verse": "Patris in dextris solio sedentis,"
            },
            {
                "verse": "Totus an summi illecebris Olympi"
            },
            {
                "verse": "Gaudiis tantum frueris supernis,"
            },
            {
                "verse": "Negligis quicquid geritur sub astris?"
            },
            {
                "verse": "Non tuas affert fremitus ad aures"
            },
            {
                "verse": "Rumor humani generis per auras?"
            },
            {
                "verse": "Sanguis Abel ad Dominum querelas"
            },
            {
                "verse": "Pertulit, fratrem perhibens cruentum."
            },
            {
                "verse": "Foeda Gomorrae Sodomaeque labes"
            },
            {
                "verse": "Imbre divinam satiavit iram."
            },
            {
                "verse": "Cur modo non sic, moderator aequi,"
            },
            {
                "verse": "Cernis errores hominum modernos?"
            },
            {
                "verse": "Praepotens nostro dominatur aevo"
            },
            {
                "verse": "Saeva tyrannis,"
            },
            {
                "verse": "Nulla quam mundo memoravit aetas."
            },
            {
                "verse": "Bistonis cedit stabuli vetustas"
            },
            {
                "verse": "Nota seu torvi rabies Procustis,"
            },
            {
                "verse": "Cedit et pravi feritas Neronis."
            },
            {
                "verse": "Carceres edunt tenebris opacis"
            },
            {
                "verse": "Morte vivaci gemitus iacentum;"
            },
            {
                "verse": "Mors famis vinctis sitis et nefandae"
            },
            {
                "verse": "Donat extremum miseranda finem"
            },
            {
                "verse": "Saepe petitum."
            },
            {
                "verse": "Plebe cum tota populus subegit"
            },
            {
                "verse": "Colla, devoti veluti iuvenci"
            },
            {
                "verse": "Victimis sacras veniunt ad aras."
            },
            {
                "verse": "Invenit causas dominus patrandae"
            },
            {
                "verse": "Caedis in cives sceleratus omnes:"
            },
            {
                "verse": "Pervigil semper timet, et timetur."
            },
            {
                "verse": "Iura naturae vitiis laborant,"
            },
            {
                "verse": "Exulat nostris pietas ab oris,"
            },
            {
                "verse": "Regnat Herinis."
            },
            {
                "verse": "Frater, ut saevo placet tyranno,"
            },
            {
                "verse": "Fratris incumbit iugulo cruentus:"
            },
            {
                "verse": "Proh dolor! patrem rogitat cremandum"
            },
            {
                "verse": "Natus, ardentes subicitque flammas."
            },
            {
                "verse": "Ille tantorum scelerum superstes"
            },
            {
                "verse": "Asperans saevas Ecerinus iras,"
            },
            {
                "verse": "Prolis ut semen pereat futurae,"
            },
            {
                "verse": "Censet infantum genital recidi,"
            },
            {
                "verse": "Feminas sectis ululare mammis."
            },
            {
                "verse": "Stratus in cunis chorus innocentum"
            },
            {
                "verse": "Luget indocto mutilatus ore;"
            },
            {
                "verse": "Lumen in caecis tenebris requirit"
            },
            {
                "verse": "Lumine cassus."
            },
            {
                "verse": "Quid Deus tantos pateris furores,"
            },
            {
                "verse": "Quos soles et non iacularis ignes?"
            },
            {
                "verse": "Terra cur non sub pedibus dehiscit,"
            },
            {
                "verse": "Hic ut infernas subeat tenebras"
            },
            {
                "verse": "Anguis, humani generis peremptor?"
            },
            {
                "verse": "Te Patrem caeli populus redemptus"
            },
            {
                "verse": "Invocat supplex, iterum relapsus."
            },
            {
                "verse": "Ecerinus"
            },
            {
                "verse": "Matris relatu, vera quem prodit fides,"
            },
            {
                "verse": "Ditis cruenti semine egressi sumus,"
            },
            {
                "verse": "Hoc digni patre; tale nos decuit genus."
            },
            {
                "verse": "Sic fata forsan expetunt, quae non Deus"
            },
            {
                "verse": "Prohibere curans, esse sic ultro sinit;"
            },
            {
                "verse": "Nam quisque liber arbiter in actus suos."
            },
            {
                "verse": "Delicta poscunt gentium ultrices manus:"
            },
            {
                "verse": "Ergo, ministri scismatis mundo dati,"
            },
            {
                "verse": "Quid plus inanes ducimus frustra moras?"
            },
            {
                "verse": "Capiamus urbes undique et late loca."
            },
            {
                "verse": "Verona Vicentia Padua nutu meo"
            },
            {
                "verse": "Iam subiacent: progrediar ulterius cito."
            },
            {
                "verse": "Promissa Lombardia me dominum vocat:"
            },
            {
                "verse": "Habere puto. Meos nec ibi sistam gradus."
            },
            {
                "verse": "Italia michi debetur. Haud equidem satis"
            },
            {
                "verse": "Nec illa, Ad ortus signa referantur mea,"
            },
            {
                "verse": "Meus unde cecidit Lucifer quondam pater,"
            },
            {
                "verse": "Ubi vendicabo forsitan caelum potens."
            },
            {
                "verse": "Numquam Typheus aut Encheladus olim Iovi"
            },
            {
                "verse": "Tantum intulere proelium aut ullus gigas."
            },
            {
                "verse": "Convertam ad austrum signa, qua medius dies"
            },
            {
                "verse": "Flagrat tepenti sidere."
            },
            {
                "verse": "Albricus"
            },
            {
                "verse": "Inferus annuat pater."
            },
            {
                "verse": "Ecerinus"
            },
            {
                "verse": "Propere annuet."
            },
            {
                "verse": "Et tu quid audes, frater?"
            },
            {
                "verse": "Albricus"
            },
            {
                "verse": "Edissero statim."
            },
            {
                "verse": "Tarvisium tyrannidi paret meae:"
            },
            {
                "verse": "Feltro subacto, ad Iulii pergam Forum"
            },
            {
                "verse": "Subigamque totas Arcthici gentes poli."
            },
            {
                "verse": "Hoc quoque parum est. Non desinam. Restat michi"
            },
            {
                "verse": "Vincenda triplex Gallia et sero videns"
            },
            {
                "verse": "Pars occidentis usque quo oceanus diem"
            },
            {
                "verse": "Absorbet."
            },
            {
                "verse": "Ecerinus"
            },
            {
                "verse": "O mi frater, o magno sate"
            },
            {
                "verse": "Plutone, tantis ausibus vires ferat,"
            },
            {
                "verse": "Tellure rupta spiritus nocuos pater"
            },
            {
                "verse": "Nobis faventes commodet; functi quibus"
            },
            {
                "verse": "Corpora trahamus et animas Orcho simul."
            },
            {
                "verse": "I, dire frater, infimi proles dei,"
            },
            {
                "verse": "Et bella mecum, pace sublata, move"
            },
            {
                "verse": "Sub fraudis astu; finge te iratum michi:"
            },
            {
                "verse": "Dolosa species haec ad interitum trahet"
            },
            {
                "verse": "Hinc inde multos transfugas. Absit fides"
            },
            {
                "verse": "Pietasque nostris actibus semper procul."
            },
            {
                "verse": "Ecerinus"
            },
            {
                "verse": "Ziramons?"
            },
            {
                "verse": "Ziramons"
            },
            {
                "verse": "Domine."
            },
            {
                "verse": "Ecerinus"
            },
            {
                "verse": "Dic age, quid est? propere indica."
            },
            {
                "verse": "Iacet Monaldi corpore abscisum caput,"
            },
            {
                "verse": "Nullo tuente?"
            },
            {
                "verse": "Ziramons"
            },
            {
                "verse": "Publico squalet foro"
            },
            {
                "verse": "Putata cervix; nullus et caesum movet."
            },
            {
                "verse": "Ecerinus"
            },
            {
                "verse": "Quicquam rebelle constat?"
            },
            {
                "verse": "Ziramons"
            },
            {
                "verse": "Omnino nichil."
            },
            {
                "verse": "Ecerinus"
            },
            {
                "verse": "Hem vicimus! iamque omne fas licet et nefas."
            },
            {
                "verse": "Ferro tuenda civitas nostro vacat."
            },
            {
                "verse": "Cum plebe pereat omne nobilium genus;"
            },
            {
                "verse": "Non sexus aetas ordo non ullus gradus"
            },
            {
                "verse": "A caede nostra liber aut expers eat."
            },
            {
                "verse": "Vagetur ensis undique et largus cruor"
            },
            {
                "verse": "Abundet atra tabe perfusus foro:"
            },
            {
                "verse": "Hinc inde patulae corpora ostentent cruces;"
            },
            {
                "verse": "Subdantur ignes, illa qui flammis crement,"
            },
            {
                "verse": "Stilletque sanies: fumus ad summos polos"
            },
            {
                "verse": "A me litatas victimas tales ferat."
            },
            {
                "verse": "fr. Lucas"
            },
            {
                "verse": "Inclite Ecerine, parce, da fandi locum;"
            },
            {
                "verse": "Annue parumper, obsecro, ut tutus loquar."
            },
            {
                "verse": "Ecerinus"
            },
            {
                "verse": "Contexe."
            },
            {
                "verse": "fr. Lucas"
            },
            {
                "verse": "Mira res. Quid est quod te movet,"
            },
            {
                "verse": "O homo? Homo es, nec est ut hoc unum neges."
            },
            {
                "verse": "Mortalis ergo; nam omne, quod oritur, occidit."
            },
            {
                "verse": "Servare seriem cuncta, si pensas, vides."
            },
            {
                "verse": "Terra mare caelum et illa, quae substant eis,"
            },
            {
                "verse": "Gerunt statutas legibus certis vices."
            },
            {
                "verse": "Quae pallet hieme, tempore aestatis viret,"
            },
            {
                "verse": "Certasque certis mensibus fruges alit"
            },
            {
                "verse": "Tellus. Procellis aestuat vastis mare,"
            },
            {
                "verse": "Turbine remisso quod patitur ultro rates."
            },
            {
                "verse": "Caelum intueris orbibus motum suis;"
            },
            {
                "verse": "Stabiles perennis sustinet cardo polos;"
            },
            {
                "verse": "Disposita sidera peragunt cursus vagos"
            },
            {
                "verse": "Sub lege certa. Sed quis haec praepotens movet?"
            },
            {
                "verse": "Excelsus horum motor omnipotens Deus:"
            },
            {
                "verse": "Hic aequus aequa lance dispensat sua,"
            },
            {
                "verse": "Quae fecit, opera: dictus hic ordo sacer"
            },
            {
                "verse": "Iustitia. Iustus hanc coli voluit Deus"
            },
            {
                "verse": "A se creatis hominibus mortalibus."
            },
            {
                "verse": "Hos esse tales edocent primo insitae"
            },
            {
                "verse": "Natura ab ipsa Caritas Spes et Fides."
            },
            {
                "verse": "Has, crede, quisque pectori innatas habet,"
            },
            {
                "verse": "Traducat error devius quemquam licet."
            },
            {
                "verse": "Converte, quaeso, igitur ad has species boni,"
            },
            {
                "verse": "Ut Caritas pia proximo parcat tuo,"
            },
            {
                "verse": "Speresque gratiam misericordis Dei;"
            },
            {
                "verse": "Quae consequi omnia sancta te faciet Fides."
            },
            {
                "verse": "Ecerinus"
            },
            {
                "verse": "Videtne celsus ista quae facio Deus?"
            },
            {
                "verse": "fr. Lucas"
            },
            {
                "verse": "Videt."
            },
            {
                "verse": "Ecerinus"
            },
            {
                "verse": "Retundet ipse cum prorsus volet?"
            },
            {
                "verse": "fr. Lucas"
            },
            {
                "verse": "Quidni? retundet."
            },
            {
                "verse": "Ecerinus"
            },
            {
                "verse": "Ergo quid segnis facit?"
            },
            {
                "verse": "fr. Lucas"
            },
            {
                "verse": "Expectat humilis, pertinax cedat furor"
            },
            {
                "verse": "Et ipse retrahas caedibus tantis manum."
            },
            {
                "verse": "Ecerinus"
            },
            {
                "verse": "Unius igitur interit multos salus."
            },
            {
                "verse": "Quis hic Deus, cui carior multis fui?"
            },
            {
                "verse": "fr. Lucas"
            },
            {
                "verse": "Ecerine, crede, carior Saulus fuit,"
            },
            {
                "verse": "Peccare postquam desiit. Mitis Deus"
            },
            {
                "verse": "Redemptor animas ipse venatur suas"
            },
            {
                "verse": "Errore falso devias pastor bonus;"
            },
            {
                "verse": "Errore lapsos adiuvans vitam suis"
            },
            {
                "verse": "Ad abluenda crimina elongat pius."
            },
            {
                "verse": "Ecerinus"
            },
            {
                "verse": "Me credo mundo, scelera ut ulciscar, datum,"
            },
            {
                "verse": "Illo iubente. Plurimas quondam dedit"
            },
            {
                "verse": "Vindex iniquis gentibus clades Deus,"
            },
            {
                "verse": "Ceteraque meritis debita exitia suis."
            },
            {
                "verse": "Diluvia culices grandines ignes fames,"
            },
            {
                "verse": "Ne mentiar, Scriptura testatur Vetus."
            },
            {
                "verse": "Dedit et tyrannos urbibus, licuit quibus"
            },
            {
                "verse": "Sine ordine, sine fine, strictis ensibus"
            },
            {
                "verse": "Saevire largo sanguine in gentes vage."
            },
            {
                "verse": "Nabuchodonosor, Aegyptius Pharao, Saul,"
            },
            {
                "verse": "Proles Philippi gloriosa Macedonis,"
            },
            {
                "verse": "Hi pervetustae memoriae, nostrae quoque"
            },
            {
                "verse": "Praelata mundo Caesarum egregia domus,"
            },
            {
                "verse": "Felicis unde memoriae exortus Nero,"
            },
            {
                "verse": "Polluere caedibus quot hi mundum suis?"
            },
            {
                "verse": "Quantis cruoribus rubuit altum mare,"
            },
            {
                "verse": "Illis iubentibus? Nec inspector Deus"
            },
            {
                "verse": "Prohibere voluit, esse sic ultro sinens."
            },
            {
                "verse": "Nuntius"
            },
            {
                "verse": "Audi negandum, teste nisi certo, novum:"
            },
            {
                "verse": "En, ipse vidi. Parce, dum verum loquar."
            },
            {
                "verse": "Ecerinus"
            },
            {
                "verse": "Evelle nugas, vane iactator, tuas."
            },
            {
                "verse": "Nuntius"
            },
            {
                "verse": "Progressa Venetis exulum fervens aquis"
            },
            {
                "verse": "Invasit agros magna Patavorum cohors"
            },
            {
                "verse": "Ferrariensiumque, quot plenae rates"
            },
            {
                "verse": "Deferre poterant, totus et Venetus favor,"
            },
            {
                "verse": "Cruce praevia Papaeque legato duce."
            },
            {
                "verse": "Districtualium subito victis locis,"
            },
            {
                "verse": "Venere ad urbem. Currit ad pontem pedes;"
            },
            {
                "verse": "Subiectus altas incremat portas focus"
            },
            {
                "verse": "Undante fumo. Desuper nullus stetit,"
            },
            {
                "verse": "Omnisque cessit victa custodum manus."
            },
            {
                "verse": "Capta Padua est, et exules illam tenent."
            },
            {
                "verse": "Ecerinus"
            },
            {
                "verse": "Abscede, mendax serve: mulctatus pede"
            },
            {
                "verse": "Praemium relatu tolle condignum tuo."
            },
            {
                "verse": "Ast Ansedisius ecce venit hac. Hem, quid est?"
            },
            {
                "verse": "Ansedisius"
            },
            {
                "verse": "Amissa Paduae civitas: hostes habent."
            },
            {
                "verse": "Ecerinus"
            },
            {
                "verse": "Amissa vi?"
            },
            {
                "verse": "Ansedisius"
            },
            {
                "verse": "Vi amissa."
            },
            {
                "verse": "Ecerinus"
            },
            {
                "verse": "Qua?"
            },
            {
                "verse": "Ansedisius"
            },
            {
                "verse": "Ferro fuga"
            },
            {
                "verse": "Et ignibus, vinci quibus et urbes solent."
            },
            {
                "verse": "Ecerinus"
            },
            {
                "verse": "At te superstite, sola quem facies notat"
            },
            {
                "verse": "Illaesa noxium, sceleris index tui?"
            },
            {
                "verse": "Secede, cui non poena sufficiat necis."
            },
            {
                "verse": "Commilitones, nostra quid virtus petit?"
            },
            {
                "verse": "Animos viriles casus infestus probat."
            },
            {
                "verse": "Commilitones"
            },
            {
                "verse": "Magnanime princeps, tolle consilium tuis"
            },
            {
                "verse": "Salubre votis. Subito Paduanos cape,"
            },
            {
                "verse": "Verona vinctos teneat et carcer tuus:"
            },
            {
                "verse": "Mortes minare rigidus et Paduam celer"
            },
            {
                "verse": "Accede; muros milites cingant tui."
            },
            {
                "verse": "Invade trepidos, tolle pendentes moras;"
            },
            {
                "verse": "Terror suorum, noster et magnus vigor"
            },
            {
                "verse": "Sternent rebelles: victor optatum feres."
            },
            {
                "verse": "Fortuna vires ausibus nostris dabit."
            },
            {
                "verse": "Chorus"
            },
            {
                "verse": "O fallax hominum praemeditatio"
            },
            {
                "verse": "Eventus dubii sortis et inscia"
            },
            {
                "verse": "Venturae! instabiles nam variat vices"
            },
            {
                "verse": "Motus perpetuae continuus rotae."
            },
            {
                "verse": "En atrox Ecerinus citus advolat."
            },
            {
                "verse": "Assuetam Paduam colla iugo dare"
            },
            {
                "verse": "Infestam reperit, iussaque spernere"
            },
            {
                "verse": "Vallatam aspiciens, agmine circuit;"
            },
            {
                "verse": "Ad ripas acies fluminis admovet."
            },
            {
                "verse": "Stat contra series ordine militum"
            },
            {
                "verse": "Inspectans oculis ora tyrannica;"
            },
            {
                "verse": "Infandas rabies ausibus exprobrat."
            },
            {
                "verse": "Postquam nulla virum spes Paduae manet,"
            },
            {
                "verse": "Retro vertit equum castraque summovet;"
            },
            {
                "verse": "Veronam redit iram exacuens suam."
            },
            {
                "verse": "Ad caedes properat concitus impias,"
            },
            {
                "verse": "Captivos Patavos innocuos fame"
            },
            {
                "verse": "Caecis carceribus conficit et siti,"
            },
            {
                "verse": "Et vitas adimit milibus undecim."
            },
            {
                "verse": "Nullis plaustra vehunt agnita corpora:"
            },
            {
                "verse": "Non natum genetrix, non mulier virum"
            },
            {
                "verse": "Agnovere suos certave funera:"
            },
            {
                "verse": "Communes lacrimae desuper omnibus."
            },
            {
                "verse": "Desunt praedia tot busta recondere,"
            },
            {
                "verse": "Corrumpit sanies aethera desuper."
            },
            {
                "verse": "Spectator queritur iudicii parum,"
            },
            {
                "verse": "Dum restat Patavum quod reparet genus."
            },
            {
                "verse": "Ecerinus"
            },
            {
                "verse": "Adversa vires fortibus praebet viris"
            },
            {
                "verse": "Fortuna, viles opprimit; pugnat vigor"
            },
            {
                "verse": "Adversus eius impetum. Restat suo"
            },
            {
                "verse": "Vincenda Padua tempore. Abscedite retro."
            },
            {
                "verse": "Lombarda signis appetit subdi meis"
            },
            {
                "verse": "Gens tota ad infra Gallicis degens iugis."
            },
            {
                "verse": "Nuntius"
            },
            {
                "verse": "Huc huc venite quisquis optatum velit"
            },
            {
                "verse": "Finem malorum scire et e summo datam"
            },
            {
                "verse": "Caelo quietem, thure placetis Deum;"
            },
            {
                "verse": "Iuvenes senes viduae, colite festum diem:"
            },
            {
                "verse": "In vos ab alto iustus inspexit Deus."
            },
            {
                "verse": "Chorus"
            },
            {
                "verse": "Tanta ergo nova iam breviter expedias, bone."
            },
            {
                "verse": "Nuntius"
            },
            {
                "verse": "Iam iam occupata Brixia, Ecerinus ferox,"
            },
            {
                "verse": "Favore Cremonensium, rupta fide"
            },
            {
                "verse": "Exclusit illos: Pellavicino quoque"
            },
            {
                "verse": "Iam dudum amico mortis insidias tulit."
            },
            {
                "verse": "Spe ductus alta deinde nobilium, celer"
            },
            {
                "verse": "Movit iter et fraude Mediolanum petit."
            },
            {
                "verse": "Sed spe tyrannus ipse delusus sua"
            },
            {
                "verse": "In se paratas hostium sensit manus;"
            },
            {
                "verse": "Sensit Cremonae Mantuae Ferrariae"
            },
            {
                "verse": "Unaque Bosi et Pellavicini fides"
            },
            {
                "verse": "In eius omnem sponte iuratas necem."
            },
            {
                "verse": "Collata ad Aduae signa fixerunt vadum,"
            },
            {
                "verse": "A quo reverti constat Ecerinum loco."
            },
            {
                "verse": "Nec segnis alia parte Martius gradum"
            },
            {
                "verse": "Distulit, et armis, plebe stipatus sua, -"
            },
            {
                "verse": "A Turris alto sanguine educens genus"
            },
            {
                "verse": "Martinus audax - egit ancipitem retro"
            },
            {
                "verse": "Senem tyrannum. Dumque convertens iter"
            },
            {
                "verse": "Ad flumen Aduam signa, quae ad pontem, videt"
            },
            {
                "verse": "Infesta, quid agat anxius dudum stetit."
            },
            {
                "verse": "Chorus"
            },
            {
                "verse": "Quid ille tantis viribus septus facit?"
            },
            {
                "verse": "Quis vultus aut actus?"
            },
            {
                "verse": "Nuntius"
            },
            {
                "verse": "Facit, ut alvo lupus"
            },
            {
                "verse": "Pleno repulsus, dentibus frendens, canes"
            },
            {
                "verse": "Circumlatrantes conspicit, multam ferox"
            },
            {
                "verse": "Ex ore spumam mittit et orbes rotat."
            },
            {
                "verse": "Chorus"
            },
            {
                "verse": "Progredere et ultra."
            },
            {
                "verse": "Nuntius"
            },
            {
                "verse": "Hinc inde seclusus, furens,"
            },
            {
                "verse": "Miscere in hostes impares horret manus."
            },
            {
                "verse": "Pons occupatus transitum prorsus negat"
            },
            {
                "verse": "Hinc inde et hostes parte conflictum parant"
            },
            {
                "verse": "Utraque, dignis concitant illum probris."
            },
            {
                "verse": "Tragula sinistrum missa traiecit pedem"
            },
            {
                "verse": "Cunctantis, a qua parte nitatur fugae."
            },
            {
                "verse": "Commilitones expetit nomen loci."
            },
            {
                "verse": "\"Hic Adua fluvius hocque Caxani vadum.\""
            },
            {
                "verse": "\"Heu Caxan Axan Baxan! Hoc letum michi"
            },
            {
                "verse": "Fatale dixti, mater; hic finem fore."
            },
            {
                "verse": "Quis fata revocet sensibus fidens suis?\""
            },
            {
                "verse": "Tunc concitatum calcaribus urgens equum"
            },
            {
                "verse": "Viam per undas aperit et ripam occupat,"
            },
            {
                "verse": "Idem inchoatum ceteris pandens iter."
            },
            {
                "verse": "Tunc ordo militum impiger contra stetit;"
            },
            {
                "verse": "Caedit ruentes, terga quoque dantes viros,"
            },
            {
                "verse": "Illum sequentes. Capitur Ecerinus statim"
            },
            {
                "verse": "Frustra resistens: unus allidit caput,"
            },
            {
                "verse": "Fracto cerebro; quisquis is, dubio vacat."
            },
            {
                "verse": "Abductus inde spernit oblatas dapes"
            },
            {
                "verse": "Curas salutis atque vitales cibos"
            },
            {
                "verse": "Acerque moritur fronte crudeli minax"
            },
            {
                "verse": "Et patris umbras sponte Tartareas subit."
            },
            {
                "verse": "Positum cadaver tumba Suncini tenet."
            },
            {
                "verse": "Chorus"
            },
            {
                "verse": "Vota solvamus pariter datori"
            },
            {
                "verse": "Digna tantorum, iuvenes, bonorum:"
            },
            {
                "verse": "Vos senes, vos et trepidae puellae,"
            },
            {
                "verse": "Solvite vota."
            },
            {
                "verse": "Venit a summo pietas Olympo,"
            },
            {
                "verse": "Quae malis finem posuit patratis;"
            },
            {
                "verse": "Occidit saevi rabies tyranni"
            },
            {
                "verse": "Paxque revixit."
            },
            {
                "verse": "Pace nunc omnes pariter fruamur,"
            },
            {
                "verse": "Omnis et tutus revocetur exul,"
            },
            {
                "verse": "Ad lares possit proprios reverti"
            },
            {
                "verse": "Pace potitus."
            },
            {
                "verse": "Supplices renes feriant habenis,"
            },
            {
                "verse": "Ictibus crebris domitent reatus."
            },
            {
                "verse": "Annuat votis Deus, ut petitis,"
            },
            {
                "verse": "Virgine natus."
            },
            {
                "verse": "Nuntius"
            },
            {
                "verse": "A parte nulla tutus Albricus sui,"
            },
            {
                "verse": "Iam derelictis rebus, - ut fuerat parum"
            },
            {
                "verse": "Credendus ulli, et creditus nullis fuit -"
            },
            {
                "verse": "Zenonis arcem profugus in tutam fugit,"
            },
            {
                "verse": "Consorte sociaque et sobolis omnis grege."
            },
            {
                "verse": "Posuere castra circiter montem secus"
            },
            {
                "verse": "Urbs ultiones expetens dignas triplex,"
            },
            {
                "verse": "Tarvisium Vicentia Padua: paribus"
            },
            {
                "verse": "Adiere votis altus Azo marchio"
            },
            {
                "verse": "Reliquique secum Marchiae illustres viri."
            },
            {
                "verse": "At spes ut illi nulla praesidii fuit"
            },
            {
                "verse": "Serperet et intro seditio et urgens fames"
            },
            {
                "verse": "Mortisque metus instans, capitur ultro locus."
            },
            {
                "verse": "O fulmini par hostis irati furor!"
            },
            {
                "verse": "Irrumpit agmen tecta sublimis domus."
            },
            {
                "verse": "Hic rapti ab ubere matris infantis pedes"
            },
            {
                "verse": "Carpit, tenellum robori allidens caput:"
            },
            {
                "verse": "Fuso cerebro sparsus inscribit cruor"
            },
            {
                "verse": "Genetricis ora. Ecerinus occurrit novus"
            },
            {
                "verse": "Gladium tenenti, quem puer patruum vocat"
            },
            {
                "verse": "Triennis. Ille \"patruus edocuit tuus"
            },
            {
                "verse": "Tradere nepotibus simile munus suis\""
            },
            {
                "verse": "Ait, et patentes gutturis venas secat."
            },
            {
                "verse": "Utque patulo immane populis constet scelus,"
            },
            {
                "verse": "Affigit hastae squalidum longae caput:"
            },
            {
                "verse": "Corrugat ora repens rigor et orbes rotat,"
            },
            {
                "verse": "Manum ferentis sanguinis replet lues:"
            },
            {
                "verse": "Aliusque tremulum dentibus mandit iecur."
            },
            {
                "verse": "Haec masculinae prolis Albrici horrida,"
            },
            {
                "verse": "Sic dira et atrox triplicis strages fuit."
            },
            {
                "verse": "Utque arce summa Albricus in populi manus"
            },
            {
                "verse": "Venit, paranti falsa iam vulgo loqui"
            },
            {
                "verse": "Ponitur apertae subditum frenum gulae,"
            },
            {
                "verse": "Ducto, ut suorum vivus inspectet neces."
            },
            {
                "verse": "Et ecce, thalamo rapta de summo, feris"
            },
            {
                "verse": "Abstracta turbis, uxor Albrici venit,"
            },
            {
                "verse": "Caelo refusis lumina intendens comis:"
            },
            {
                "verse": "Strictus revinctas funis arcebat manus."
            },
            {
                "verse": "Abinde quinque virgines tractae simul"
            },
            {
                "verse": "Ante ora patrum crinibus fusis erant,"
            },
            {
                "verse": "Devota proles ignibus. Circumstetit"
            },
            {
                "verse": "Hos vulgus omnis exprobrans actus truces."
            },
            {
                "verse": "Ut, ad cubile belluis pressis, stetit"
            },
            {
                "verse": "Circum rapaces turba venatrix lupos,"
            },
            {
                "verse": "Patrata memorans damna et adducens canes,"
            },
            {
                "verse": "A caede gratas sponte subducens moras."
            },
            {
                "verse": "Chorus"
            },
            {
                "verse": "Procede, nobis pande supplicii modos."
            },
            {
                "verse": "Nuntius"
            },
            {
                "verse": "Ardebat alta roboris magni strues."
            },
            {
                "verse": "Odore piceo subditae exudant faces"
            },
            {
                "verse": "Pinguisque stipites alit olivae liquor,"
            },
            {
                "verse": "Atramque nubem fumus ad caelum facit,"
            },
            {
                "verse": "Fulgur superni murmurat ad instar toni,"
            },
            {
                "verse": "Dabantque gemitus antra, ne quisquam neget"
            },
            {
                "verse": "Intro subesse numen inferni Iovis,"
            },
            {
                "verse": "Erant caminis ora, quae flammas vomunt."
            },
            {
                "verse": "O misera sors parentibus spectabilis!"
            },
            {
                "verse": "Ordo innocentum imponitur in ignem prius."
            },
            {
                "verse": "Incendit urens ut puellares sinus"
            },
            {
                "verse": "Tetigitque flavas ardor infestus comas,"
            },
            {
                "verse": "Retro resiliunt cassa quaerentes patrum"
            },
            {
                "verse": "Praesidia: nocuis his sed amplexus negant."
            },
            {
                "verse": "Ut vana spes per ambitus illas vage"
            },
            {
                "verse": "Egit furentes, subito violentas manus"
            },
            {
                "verse": "Iniecit ardens lictor, et matrem trahens"
            },
            {
                "verse": "Una patenti subdit et gnatas rogo."
            },
            {
                "verse": "Chorus"
            },
            {
                "verse": "Quo filiarum et coniugis vultu necem"
            },
            {
                "verse": "Albricus, etsi non loqui poterat, tulit?"
            },
            {
                "verse": "Nuntius"
            },
            {
                "verse": "Volvebat atrox, sicuti alludens, caput,"
            },
            {
                "verse": "Ut parvipendat, nutibus pandens suis."
            },
            {
                "verse": "Chorus"
            },
            {
                "verse": "Quis finis eius, fare, supremus fuit?"
            },
            {
                "verse": "Nuntius"
            },
            {
                "verse": "Tum plura stantem tela certatim virum"
            },
            {
                "verse": "Petiere: pressit unus in dextrum latus"
            },
            {
                "verse": "Gladium, sinistra parte qui fixus patet;"
            },
            {
                "verse": "Per utrumque vulnus largus effluxit cruor:"
            },
            {
                "verse": "Effulminat spatulas alius ensem tenus."
            },
            {
                "verse": "Cervice caesa, murmurat labens caput,"
            },
            {
                "verse": "Stetitque titubans truncus ad casum diu,"
            },
            {
                "verse": "Donec minutim membra dispersit frequens"
            },
            {
                "verse": "Vulgus, per avidos illa distribuens canes."
            },
            {
                "verse": "Chorus"
            },
            {
                "verse": "Haec perpetuo durat in aevo"
            },
            {
                "verse": "Regula iuris. Fidite, iusti:"
            },
            {
                "verse": "Nec, si quando forsitan ullum"
            },
            {
                "verse": "Quemquam nocuum sors extollat,"
            },
            {
                "verse": "Regula fallit. Consors operum"
            },
            {
                "verse": "Meritum sequitur quisque suorum."
            },
            {
                "verse": "Stat iudicii conscius aequi"
            },
            {
                "verse": "Iudex rigidus, iudex placidus;"
            },
            {
                "verse": "Donat iustos, damnat iniquos."
            },
            {
                "verse": "Haud hic stabilis desinit ordo:"
            },
            {
                "verse": "Petit illecebras virtus superas,"
            },
            {
                "verse": "Crimen tenebras expetit imas."
            },
            {
                "verse": "Dum licet ergo moniti stabilem"
            },
            {
                "verse": "Discite legem."
            }
        ],
        []
    ]
}