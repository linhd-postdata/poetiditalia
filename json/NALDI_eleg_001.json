{
    "author": "Naldo Naldi",
    "title": "elegiae ad Laurentium Medicen",
    "url": "http://www.poetiditalia.it/texts/NALDI|eleg|001",
    "text": [
        [],
        [
            {
                "verse": "Si quis erit, Medices, de me qui forte requirat,"
            },
            {
                "verse": "Cur tibi, quo nihil hac maius in urbe viget,"
            },
            {
                "verse": "Cur tibi, quo Tuscis gravius nihil extat in oris,"
            },
            {
                "verse": "Haec pede iuncta levi carmina danda putem,"
            },
            {
                "verse": "Hac ego me monitum dicam ratione, quod essem"
            },
            {
                "verse": "Saepius expertus, mitis, ut ante, fores."
            },
            {
                "verse": "Nam, cum, quae lusi, placida tibi fronte recorder"
            },
            {
                "verse": "Membra velut sparsim lecta fuisse prius,"
            },
            {
                "verse": "Haec sperare queam, nuper quae corpus, in unum"
            },
            {
                "verse": "Legimus, haec eadem nunc placitura tibi,"
            },
            {
                "verse": "Non quod et ingenium referat mea Musa supremum"
            },
            {
                "verse": "Aut sapiant vates carmina nostra bonos,"
            },
            {
                "verse": "Sed quia summa movet tua te clementia tantum,"
            },
            {
                "verse": "Duxeris ut, Medices, haec tibi digna legi,"
            },
            {
                "verse": "Quae sint parva licet tenerosve querantur amores"
            },
            {
                "verse": "Et referant, quicquid prima iuventa tulit,"
            },
            {
                "verse": "Me tamen invenies inter leve carmen et ausum,"
            },
            {
                "verse": "Qualia Vergilio facta canenda forent."
            },
            {
                "verse": "Saepe tibi occurret quoniam pater ipse legendus,"
            },
            {
                "verse": "Saepe tibi patruus, saepe legendus avus,"
            },
            {
                "verse": "Te quoque, Laurenti, numeris spectabis in istis,"
            },
            {
                "verse": "Nomine ni fugiant scripta notata tuo."
            },
            {
                "verse": "In quibus ingenium si forte requiris et artem"
            },
            {
                "verse": "Verbaque sunt factis inferiora tuis,"
            },
            {
                "verse": "Te tamen, o Medices, semper Medicumque penates"
            },
            {
                "verse": "Perspicies tanta me coluisse fide,"
            },
            {
                "verse": "Quanta nemo queat me nunc superare tuorum:"
            },
            {
                "verse": "Sic dabit una mihi summa tropaea fides."
            }
        ],
        [
            {
                "verse": "Postquam, parve liber, properas vitare latebras"
            },
            {
                "verse": "Et cupis in lucem protinus ire novam,"
            },
            {
                "verse": "I modo, sed, tutos si vis habitare penates,"
            },
            {
                "verse": "I, liber, i, magnos expete, parve, Lares,"
            },
            {
                "verse": "Hic tu semper eris cunctos quia tutus in annos"
            },
            {
                "verse": "Tutaque debilitas hic tua semper erit."
            },
            {
                "verse": "Hoc tibi praestabit Medices Laurentius, est qui"
            },
            {
                "verse": "Civibus una salus, qui decus omne, suis."
            },
            {
                "verse": "Nanque, ubi te sumet vultu bonus ille sereno,"
            },
            {
                "verse": "Ut legat indoctas, parve libelle, manus,"
            },
            {
                "verse": "Nusquam te caries morsu corrodet acuto,"
            },
            {
                "verse": "Nusquam longa dies eviolare queat,"
            },
            {
                "verse": "Non tibi non imber, non et Iovis ira nocebit,"
            },
            {
                "verse": "Fulmine cuncta licet corruat ille suo."
            },
            {
                "verse": "Sic tu peste, liber, vives securus ab omni,"
            },
            {
                "verse": "Etruscae Medices dum pater urbis erit."
            }
        ],
        [
            {
                "verse": "Cum teneri prima veniant tibi sorte libelli,"
            },
            {
                "verse": "Obvia turba sit ut non odiosa, precor,"
            },
            {
                "verse": "Neve putes illis vitium, si sumere primi"
            },
            {
                "verse": "Ante salutandi munera prima velint."
            },
            {
                "verse": "Illi, quicquid agunt domini, mandata facessunt"
            },
            {
                "verse": "Et sunt officii causa futura boni."
            },
            {
                "verse": "Nam, cum sint primi, primis quos scripsimus annis,"
            },
            {
                "verse": "Dum lusit numeris prima iuventa suis,"
            },
            {
                "verse": "Hos ita digessi, teneris ut amoribus ad te"
            },
            {
                "verse": "Visendum, Medices, sors data prima foret,"
            },
            {
                "verse": "Ut tibi, cum coeptis sis ultima meta futurus,"
            },
            {
                "verse": "Laurenti, nostris, haec quoque prima darem."
            },
            {
                "verse": "Quae, si quando leges, quoniam tibi, multa supersunt,"
            },
            {
                "verse": "Quae te non vacuum pectus habere sinant,"
            },
            {
                "verse": "Pone supercilium, Tuscas quo maximus urbes"
            },
            {
                "verse": "Nunc regis et patriae das pia iura tuae."
            },
            {
                "verse": "Quaque iocos spectas cura graviore solutus,"
            },
            {
                "verse": "Hac, te, nostra legas carmina fronte, rogo."
            }
        ],
        [
            {
                "verse": "Quid mirare, meo cur sit modo pallor in ore,"
            },
            {
                "verse": "Cur faciem macies occupet usque meam?"
            },
            {
                "verse": "Nescis, heu, nescis, ut me meus urgeat error"
            },
            {
                "verse": "Utque Cupidineus vexet, amice, furor."
            },
            {
                "verse": "Nam si parva tibi veniat scintilla caloris,"
            },
            {
                "verse": "Qui mihi perpetua conterit ossa face,"
            },
            {
                "verse": "Cur fruar, heu, potius, certe miraberis, aura"
            },
            {
                "verse": "Curve queam tantis sic superesse malis"
            },
            {
                "verse": "Curque tot ignotas possim tolerare sagittas"
            },
            {
                "verse": "Totque pharetrati vulnera cruda dei,"
            },
            {
                "verse": "Praesertim, cum nulla mihi sit causa querendi,"
            },
            {
                "verse": "Tam novus unde queat se minuisse dolor."
            },
            {
                "verse": "Nanque solet, maesto si fundat ab ore querelas,"
            },
            {
                "verse": "Qui dolet a luctu corda levare gravi,"
            },
            {
                "verse": "Ista sed a domina nunc est mihi dempta facultas,"
            },
            {
                "verse": "Ne miser, heu, querulis utar, amice, sonis."
            },
            {
                "verse": "Nam licet hinc capiam tot nunc, Ficine, dolores,"
            },
            {
                "verse": "Quod capit Enceladus, dum gravis Aetna premit,"
            },
            {
                "verse": "Quod capit aut Tityus, cui saepe renascitur ingens,"
            },
            {
                "verse": "Heu, iecur, ut gravius viscera pascat avis."
            },
            {
                "verse": "Non tamen egregio, mea, nunc sinis, Alba, nitore,"
            },
            {
                "verse": "Es mihi, quo superas visa praeire deas."
            },
            {
                "verse": "Non sinis hos forma tantos solata labores,"
            },
            {
                "verse": "Hinc eat in nostros ulla querela modos."
            },
            {
                "verse": "Nam, dum conspicio, crines ut nodat in aurum,"
            },
            {
                "verse": "Alligat ut flavas candida victa comas"
            },
            {
                "verse": "Utque supercilium tenuem curvatur in arcum,"
            },
            {
                "verse": "Unde nitent dominae lumina nigra meae,"
            },
            {
                "verse": "Lumina, quae solem praecedens Lucifer almus"
            },
            {
                "verse": "Non certet radiis aequiperare suis,"
            },
            {
                "verse": "Nullas, crede mihi, licet effudisse querelas"
            },
            {
                "verse": "Nullaque legitimi causa doloris adest."
            },
            {
                "verse": "Nam modo quid referam, niveos ut vincat olores,"
            },
            {
                "verse": "Qui color, Alba, tuus lactea colla notat."
            },
            {
                "verse": "Mittat ebur nimium splendens licet Indica tellus,"
            },
            {
                "verse": "Non tamen ad dentes splendeat, Alba, tuos,"
            },
            {
                "verse": "Labraque si certent Sarrani muricis ostro,"
            },
            {
                "verse": "Cedat cumque suo murice victa Tyros."
            },
            {
                "verse": "Sed neque iam Charitum melius canit ulla sororum,"
            },
            {
                "verse": "Mollius in numerum non movet ulla pedes."
            },
            {
                "verse": "Haec sed parva mei pars est, Ficine, furoris,"
            },
            {
                "verse": "Sunt maiora, quibus me capit asper Amor:"
            },
            {
                "verse": "Est decus, est verax servati fama pudoris,"
            },
            {
                "verse": "Qua nuribus Tuscis tendit in astra prior."
            },
            {
                "verse": "Illa quidem novit divinae Pallados artes,"
            },
            {
                "verse": "Libera vel quicquid nosse puella cupit."
            },
            {
                "verse": "Illa colit Phoebum, doctas colit illa sorores"
            },
            {
                "verse": "Et fidibus mulcet numina tanta bonis."
            },
            {
                "verse": "Adde, quod inde sales, quos et Venus aurea tractat,"
            },
            {
                "verse": "Quosve iocos dicunt, pulcher Iule, tuos."
            },
            {
                "verse": "Hanc tu si videas tractantem seria, dicas:"
            },
            {
                "verse": "Haec est, quae fertur de capite orta Iovis."
            },
            {
                "verse": "Haec igitur quotiens animo mecum ipse voluto"
            },
            {
                "verse": "Aut veniunt oculis obiicienda meis,"
            },
            {
                "verse": "Impellunt mentem subito rapiuntque labantem"
            },
            {
                "verse": "Atque ita me stupidum nocte dieque tenent,"
            },
            {
                "verse": "Ut licet Aetnaeos subeam miser ille labores,"
            },
            {
                "verse": "Durius aut si quid pectora nostra premit,"
            },
            {
                "verse": "Non tamen illa sinunt tristes iactare querelas"
            },
            {
                "verse": "Neve sinunt lachrimas fundere, amice, novas."
            },
            {
                "verse": "Sunt quia causa mihi dominae praeconia formae,"
            },
            {
                "verse": "Ne doleam, sed me iure perisse putem,"
            },
            {
                "verse": "Inferior cum sim ducibus, quos Troia iacentes"
            },
            {
                "verse": "Viderit, atque Helenae pulchra sit Alba magis."
            },
            {
                "verse": "Sic, mihi, quod reliquis datur ut medicina doloris,"
            },
            {
                "verse": "Ut peream, gravius nostra puella vetat."
            }
        ],
        [
            {
                "verse": "Nunc blandi flores, quos candida protulit aestas,"
            },
            {
                "verse": "Frigoribus languent quilibet ecce novis."
            },
            {
                "verse": "Gutture non liquido carmen modo cantat hirundo,"
            },
            {
                "verse": "Territa sed nostros iam fugit ipsa Lares."
            },
            {
                "verse": "Nunc sata nunc rigidis aquilonibus aspera torpent,"
            },
            {
                "verse": "Frondibus arboreis nunc suus extat honos."
            },
            {
                "verse": "Nunc horret gelidis concretus nubibus aer,"
            },
            {
                "verse": "Nunc riget algenti terra perusta nive."
            },
            {
                "verse": "Nunc Veneris ponunt animantia cuncta furorem"
            },
            {
                "verse": "Nec iuvat in furias ulla venire novas"
            },
            {
                "verse": "Idaliasque tenet iam nunc Venus aurea sedes"
            },
            {
                "verse": "Et tepidum mavult nunc habitare nemus."
            },
            {
                "verse": "At crudelis Amor nostro non cessat ab igne"
            },
            {
                "verse": "Comburens facibus tristia corda malis"
            },
            {
                "verse": "Nec gelidae possunt Arcturi sidere noctes"
            },
            {
                "verse": "Flammarum vires extenuare graves."
            },
            {
                "verse": "Ipse licet Boreas glacie praecinctus et acri"
            },
            {
                "verse": "Frigore concretas sistere cogat aquas,"
            },
            {
                "verse": "Non tamen hunc adeo poterit sedare calorem,"
            },
            {
                "verse": "Urat ut, heu, miserum me minus asper Amor."
            },
            {
                "verse": "Alba, tuum quid nunc talem male perdis amantem?"
            },
            {
                "verse": "Ossa quid in cinerem versa videre cupis?"
            },
            {
                "verse": "Non tibi sic omnes forma praestare puellas"
            },
            {
                "verse": "Concedunt pensis mollia fata suis,"
            },
            {
                "verse": "Duritia cupias ut saevas vincere tigres,"
            },
            {
                "verse": "Durius aut si quid gignere terra potest."
            },
            {
                "verse": "Si miserum credis tot posse incendia ferre"
            },
            {
                "verse": "Hic, ubi vere novo cedere coepit hiems,"
            },
            {
                "verse": "Falleris et fidum frustra revocabis amicum,"
            },
            {
                "verse": "Ignis edax cum me verterit in cinerem."
            }
        ],
        [
            {
                "verse": "Nescio, quae miseros insania verset amantes,"
            },
            {
                "verse": "Dum calet adverso tempore flamma nimis"
            },
            {
                "verse": "Vere novo rigidi per lucida sidera Martis,"
            },
            {
                "verse": "Cum nitidos Titan aureus urget equos,"
            },
            {
                "verse": "Cum gravis ignoto fervescit terra calore"
            },
            {
                "verse": "Concipiens alvo quaeque futura suo."
            },
            {
                "verse": "Tunc ovis insano Veneris compulsa furore"
            },
            {
                "verse": "In grege lanigero quaeritat usque marem"
            },
            {
                "verse": "Atque Cupidinea nimium face tacta capella"
            },
            {
                "verse": "Fertur ad optatum blandula coniugium,"
            },
            {
                "verse": "Horrida, quae sensit, pharetrati vulnus Amoris,"
            },
            {
                "verse": "Ex rigida mitis facta leaena venit."
            },
            {
                "verse": "Tunc ardens, longas ponit philomela querelas"
            },
            {
                "verse": "Demulcens blandis florea rura modis."
            },
            {
                "verse": "Denique: vel pontus vel, quae tenet aspera dumis,"
            },
            {
                "verse": "Silva vel aetheream quae coluere domum,"
            },
            {
                "verse": "Concipiunt aegro rabidos in corde furores,"
            },
            {
                "verse": "Intus et ardori dant alimenta suo."
            },
            {
                "verse": "At, postquam variis spoliatur frondibus annus,"
            },
            {
                "verse": "Squalet et autumni frigore terra novo,"
            },
            {
                "verse": "Nullus Amor facibus rabidis animantia laedit,"
            },
            {
                "verse": "Perdit enim vires pristina flamma suas."
            },
            {
                "verse": "In me, saeve puer, quid nunc tua vulnera restant?"
            },
            {
                "verse": "In me quid geminas concutis usque faces?"
            },
            {
                "verse": "Credere quis possit, quanto magis ipsa propinquat"
            },
            {
                "verse": "Horrenti veniens aspera bruma gelu,"
            },
            {
                "verse": "Aegrius hoc nostris ignis furit inde medullis,"
            },
            {
                "verse": "Urit et assidua tristia membra face?"
            },
            {
                "verse": "Hunc mihi tamque gravem poterunt quae pellere morbum,"
            },
            {
                "verse": "Alba, quis ardori sit modus inde meo,"
            },
            {
                "verse": "Si mihi, quae reliquis prodest, medicina misello"
            },
            {
                "verse": "Officit et morbos auget acerba graves?"
            }
        ],
        [
            {
                "verse": "Ergo semper erunt mihi tristia tempora vitae"
            },
            {
                "verse": "Nec veniet misero laetior ulla dies?"
            },
            {
                "verse": "En crudelis Amor miseros ita torruit artus."
            },
            {
                "verse": "Ut prope iam fiant membra perusta cinis,"
            },
            {
                "verse": "Nec contentus eo, Parthus quot torquet in hostes,"
            },
            {
                "verse": "Tot modo me iaculis fixit acerbus Amor."
            },
            {
                "verse": "Amplius at nostro nequeas de sanguine, magnus"
            },
            {
                "verse": "Quem calor exhausit, pellere, dire, sitim,"
            },
            {
                "verse": "Amplius atque famem nequeas explere malignam,"
            },
            {
                "verse": "Nil quia tam restat, ni levis umbra, mei,"
            },
            {
                "verse": "Visceribus nam tu nimium crudelis amantum"
            },
            {
                "verse": "Pasceris, ut rabidae, pectora dura, ferae,"
            },
            {
                "verse": "E quibus es genitus, quoniam crudelia quaeris,"
            },
            {
                "verse": "Errat enim, qui te iam putat esse deum."
            },
            {
                "verse": "At queror, heu, frustra, cum sit mihi nulla potestas,"
            },
            {
                "verse": "Sedibus ut valeam fata movere suis."
            },
            {
                "verse": "Tendimus incassum Parcis obstare severis,"
            },
            {
                "verse": "Flectere quas nulla condicione datur,"
            },
            {
                "verse": "Cum mihi nascenti dederint ea fila sorores,"
            },
            {
                "verse": "Ut miser inde gravi semper Amore premar."
            },
            {
                "verse": "Alba, venis nostro tristissima causa dolori,"
            },
            {
                "verse": "Heu, nimis in tantis facta superba malis,"
            },
            {
                "verse": "Et me, quem Musae dulces capere ante solebant,"
            },
            {
                "verse": "Compellis turpi vivere nequitia."
            },
            {
                "verse": "Nec me delectat, quicquid fuit ante pudicum,"
            },
            {
                "verse": "Casta nec, heu, capiti ponere serta iuvat."
            },
            {
                "verse": "Omnia lascivo nos indulgere furori"
            },
            {
                "verse": "Cogis et arbitrio cuncta movere tuo."
            },
            {
                "verse": "Nam modo, quod tristes macies tenuaverit artus,"
            },
            {
                "verse": "Arida quodque tegat vix sua membra cutis,"
            },
            {
                "verse": "Haec mihi, si sapiam, iam pridem optanda misello"
            },
            {
                "verse": "Debilitas fuerat corpore tanta meo."
            },
            {
                "verse": "Nam quo maiores vires, maiora supersunt"
            },
            {
                "verse": "Supplicia et gravius fortia membra premunt."
            },
            {
                "verse": "Adde, quod, insano cum tandem victus amore"
            },
            {
                "verse": "Tam duro cogar succubuisse iugo,"
            },
            {
                "verse": "Spiritus has tristis melius deponere sedes"
            },
            {
                "verse": "Possit: erit mortis sic mihi causa levis."
            }
        ],
        [
            {
                "verse": "Insultas nimium, teneros dum ludis amores,"
            },
            {
                "verse": "Sicque putas voto posse favere tuo,"
            },
            {
                "verse": "Si versu cupiens placidam exorare puellam"
            },
            {
                "verse": "Aonio credas scribere digna choro."
            },
            {
                "verse": "Nanque levis primum blandis replet omnia verbis"
            },
            {
                "verse": "Et vacuas mentes leniter afflat Amor,"
            },
            {
                "verse": "Blandior et dulci perfundit corda veneno,"
            },
            {
                "verse": "Nec venit hic Musis cura molesta piis."
            },
            {
                "verse": "Sed, si forte gravi pergat saevire sagitta"
            },
            {
                "verse": "Et nimis accensas inferat inde faces,"
            },
            {
                "verse": "Tunc te non solitus risus, sed dira misellum"
            },
            {
                "verse": "Circunstent saevi tela cruenta ducis,"
            },
            {
                "verse": "Qui, te cum duro transfixerit improbus arcu,"
            },
            {
                "verse": "Iniiciet collo vincula quanta tuo"
            },
            {
                "verse": "Et sua captivum iurare in verba superbus"
            },
            {
                "verse": "Coget et invitum castra nefanda sequi."
            },
            {
                "verse": "Illic lascivos miserum puer ille furores"
            },
            {
                "verse": "Imbuet et nullo vindice liber eris."
            },
            {
                "verse": "Nam te non Musae, non carminis auctor Apollo"
            },
            {
                "verse": "Tam gravibus poterunt eripuisse malis."
            },
            {
                "verse": "Spiritus ille sacer, vatum qui pectora mulcet,"
            },
            {
                "verse": "Deseret aligeri regna pudenda dei."
            },
            {
                "verse": "Nec te Pieridum numeros cecinisse iuvabit"
            },
            {
                "verse": "Amplius; infelix carmina nulla canes."
            },
            {
                "verse": "Exemplo monet, ecce, sacra qui voce per aevum"
            },
            {
                "verse": "Quique novem cithara mulcet, Apollo, deas."
            },
            {
                "verse": "Phoebus enim duri stimulis agitatus Amoris"
            },
            {
                "verse": "Dicitur aethereas deseruisse domos"
            },
            {
                "verse": "Neve gregem puduit divum pavisse sub antris;"
            },
            {
                "verse": "Pastor erat, caeli qui modo rector erat."
            },
            {
                "verse": "Creditur ex illo chordas siluisse canoras"
            },
            {
                "verse": "Tempore nec sanctos concinuisse modos."
            },
            {
                "verse": "Si sapies igitur tantis edocte periclis,"
            },
            {
                "verse": "Parces te duro credere velle deo."
            }
        ],
        [
            {
                "verse": "Cum tibi nobilitas vitae sit iuncta modestae,"
            },
            {
                "verse": "Cum sit in excelso pectore simplicitas,"
            },
            {
                "verse": "Cum gravis aspectus sit, mens animusque benignus,"
            },
            {
                "verse": "Cum tibi condita sit gravitate lepos,"
            },
            {
                "verse": "Qui, deus, est reliquis late fulgentior astris,"
            },
            {
                "verse": "In te congessit, quicquid honoris habet,"
            },
            {
                "verse": "Atque ita tot dignam fecit te, diva, supremis"
            },
            {
                "verse": "Laudibus et tantum iunxit ab arte decus,"
            },
            {
                "verse": "Ut, bene si quis eas cupiat memorare poeta,"
            },
            {
                "verse": "Quamvis divinus, non queat ille tamen."
            },
            {
                "verse": "Tu sis pulchra licet formaque insignis honesta,"
            },
            {
                "verse": "Te tamen ornatus non minor artis habet."
            },
            {
                "verse": "Abs te quin etiam gestus, pulcherrima, talis"
            },
            {
                "verse": "Gignitur, ipsa tacens ut videare loqui."
            },
            {
                "verse": "Nescio, luminibusque tuis quae causa sit, ut nox"
            },
            {
                "verse": "Clara sit et, cum vis, sit sine luce dies,"
            },
            {
                "verse": "Cumque voles, facies, mel ut videatur amarum,"
            },
            {
                "verse": "Dulce sit utque, mihi triste quod ante fuit."
            }
        ],
        [
            {
                "verse": "Este procul, lyrici versus, procul esto puellis"
            },
            {
                "verse": "Conveniens blandis, turba iocosa, modis,"
            },
            {
                "verse": "Nam mihi nunc elegi duros meditantur amores,"
            },
            {
                "verse": "Conveniunt lachrimis carmina maesta meis."
            },
            {
                "verse": "Ter sol immensum radiis iam circuit orbem"
            },
            {
                "verse": "Et geminis novies luna recurrit equis,"
            },
            {
                "verse": "Ex quo tam tristes urunt mea pectora curae,"
            },
            {
                "verse": "Improbus et nullo tempore cessat Amor."
            },
            {
                "verse": "Qualis Amor Phoebum tenuit, cum pectore telum"
            },
            {
                "verse": "Senserat, heu, iaculis plus valuisse suis,"
            },
            {
                "verse": "Cum Daphnem blandus totiens humilisque precari"
            },
            {
                "verse": "Sustinuit, caeli qui modo rector erat."
            },
            {
                "verse": "Me miserum quantis iuvat obiectare periclis,"
            },
            {
                "verse": "Dum puto me dominam flectere posse meam,"
            },
            {
                "verse": "Ante tua, ah, quotiens crudelia limina demens"
            },
            {
                "verse": "Postibus immeritis florea serta dedi?"
            },
            {
                "verse": "Carmina quot surdae cecini male grata puellae?"
            },
            {
                "verse": "Lingua quot argutos est modulata sonos?"
            },
            {
                "verse": "Interea, dum te fidum deludis amantem"
            },
            {
                "verse": "Irridesque meos, dura puella, modos,"
            },
            {
                "verse": "Abs te non aestus rapidi me vellere possunt"
            },
            {
                "verse": "Octipedis cancri sole tenente domum."
            },
            {
                "verse": "Languentes urit gravior dum Sirius agros,"
            },
            {
                "verse": "Assideo duras ianitor ante fores."
            },
            {
                "verse": "At postquam tristi concreta est sidere tellus"
            },
            {
                "verse": "Brumaque nimboso torruit arva gelu,"
            },
            {
                "verse": "Quid referam, tunc me quotiens Aurora quadrigis"
            },
            {
                "verse": "Vidit in horrenti procubuisse nive?"
            },
            {
                "verse": "Si quis in hac fessos coepit tum somnus ocellos,"
            },
            {
                "verse": "Pervigil en tristi corde resurgit Amor"
            },
            {
                "verse": "Nec sinit heu, placidae tandem dare membra quieti,"
            },
            {
                "verse": "Dum furiis agitant me mea visa malis."
            },
            {
                "verse": "Nam modo nec verbis gravibus ridere videris,"
            },
            {
                "verse": "Improba, dum dicis quis Furor urget eum."
            },
            {
                "verse": "Te modo in alterius videor spectare lacertis,"
            },
            {
                "verse": "Ut dolor inde magis lumina nostra premat."
            },
            {
                "verse": "Heu, quas tunc lachrimas aut quantos edere planctus"
            },
            {
                "verse": "Conspexit radiis Delia pulchra suis?"
            },
            {
                "verse": "Sic mihi, quem tribuunt superi mortalibus aegris,"
            },
            {
                "verse": "In requiem torques corpora fessa, Sopor,"
            },
            {
                "verse": "Ast, ubi terribili stimulis gravioribus actus"
            },
            {
                "verse": "Excutior somno, me mage vexat Amor."
            },
            {
                "verse": "Sentio nam, quanto concretum frigore pectus"
            },
            {
                "verse": "Haereat et quanta stent mea membra nive,"
            },
            {
                "verse": "Cum mihi frigentes tantus rigor occupet artus,"
            },
            {
                "verse": "Ut nequeam surgens inde redire domum."
            },
            {
                "verse": "Sic ego do, gravius quod fit spectacula vulgo,"
            },
            {
                "verse": "Et sum nequitiae causa pudenda meae."
            },
            {
                "verse": "Tu tamen haec oculis nimis, ah, nimis aspera siccis"
            },
            {
                "verse": "Conspicis in nostris facta proterva malis."
            },
            {
                "verse": "At, me si nulli possunt mutare labores,"
            },
            {
                "verse": "Heu, quia nulla mei sit medicina mali,"
            },
            {
                "verse": "Saltem, quod spernor, poterat suadere misello,"
            },
            {
                "verse": "Ut fugerem tristes, Alba superba, minas."
            },
            {
                "verse": "Et quid agis? Caram reprehendere, Nalde, puellam"
            },
            {
                "verse": "Desine, nanque tibi mitior illa foret."
            },
            {
                "verse": "Sed tua Saturnus subvertit vota malignus"
            },
            {
                "verse": "Disiungens radiis astra propinqua malis."
            },
            {
                "verse": "Nam iungi poteras Marti, Cytherea, furenti,"
            },
            {
                "verse": "Obstet ni veteris stella maligna dei."
            },
            {
                "verse": "Quin etiam Titan, Phrixei vellera signi"
            },
            {
                "verse": "Dum subit et Martem comprimit orbe ferum,"
            },
            {
                "verse": "Efficit, ut nostri ne tu, Venus aurea, possis"
            },
            {
                "verse": "Monstratrix Marti concubuisse tuo."
            },
            {
                "verse": "Nam bona Gradivus monstrat dum vota puellae,"
            },
            {
                "verse": "Combustas vires perdidit ille suas."
            },
            {
                "verse": "Quid mirer solem cupidos seducere amantes?"
            },
            {
                "verse": "Sunt haec invidiae crimina prisca suae."
            },
            {
                "verse": "Liquerat informem quondam Cytherea maritum,"
            },
            {
                "verse": "Iret in amplexus ut dea pulchra novos."
            },
            {
                "verse": "Hanc deus aspiciens, qui conspicit omnia, Phoebus"
            },
            {
                "verse": "Invidit sorti, Mars violente, tuae."
            },
            {
                "verse": "Ergo, ubi purpureo posuisti membra cubili,"
            },
            {
                "verse": "Instruit insidias Lemnius arte graves;"
            },
            {
                "verse": "Nam tenues adeo laqueos deduxit in orbem,"
            },
            {
                "verse": "Ne Venus iniectos sentiat esse dolos."
            },
            {
                "verse": "Post haec caelicolas spectatum, Phoebe vocasti,"
            },
            {
                "verse": "Fabula ne caelo notior ulla foret."
            },
            {
                "verse": "Improbe, quid faceres, nisi saeva Cupidinis arma"
            },
            {
                "verse": "Tu quoque sensisses victus Amore gravi."
            },
            {
                "verse": "Exhausta nam cum Pythonem paene pharetra"
            },
            {
                "verse": "Fixisses iaculis, Phoebe superbe, tuis,"
            },
            {
                "verse": "Tunc insultantem nimium puer ille repressit,"
            },
            {
                "verse": "Iussit et in castris aera merere suis."
            },
            {
                "verse": "Nec te prima tui defendit regia caeli,"
            },
            {
                "verse": "Saturne, aut quod tu vel loca prima tenes,"
            },
            {
                "verse": "Tu quanquam nimiumque senex nimiumque verendus"
            },
            {
                "verse": "Aegro sensisti fervere corde faces"
            },
            {
                "verse": "Teque hominum patrem iussit divumque parentem"
            },
            {
                "verse": "Philaris in monstrum condere, dive, novum."
            },
            {
                "verse": "Testis adest Chiron stupri monumenta nefandi"
            },
            {
                "verse": "Semivir aetherei semine natus equi."
            },
            {
                "verse": "Sed vos, si tantum potuistis ferre laborem"
            },
            {
                "verse": "Ac timet aeternos mors temerare deos,"
            },
            {
                "verse": "Parcite mortali saevos augere furores,"
            },
            {
                "verse": "Frangeret haec humeros sarcina tanta meos."
            }
        ],
        [
            {
                "verse": "Cum legerem tristis maestas, Verine, querelas,"
            },
            {
                "verse": "Quas tua te cogit fundere flamma graves,"
            },
            {
                "verse": "Hei mihi, quod sensi refricari pectore vulnus,"
            },
            {
                "verse": "Heu, quantas gelido fervere corde faces,"
            },
            {
                "verse": "Nanque meo similis me nunc tua cura furori"
            },
            {
                "verse": "Torquet et in mentem saeva puella redit."
            },
            {
                "verse": "Haec simul imperium rapit improba, non sinit usquam,"
            },
            {
                "verse": "Praeripiat partes nostra Thalia suas."
            },
            {
                "verse": "Nam me Musa meos quanquam miserata labores"
            },
            {
                "verse": "Demere servitio nititur ipsa gravi,"
            },
            {
                "verse": "Non tamen haec fastus deponit dura superbos,"
            },
            {
                "verse": "Sed superos temnens usque proterva venit."
            },
            {
                "verse": "Non igitur possum solatia ferre petenti,"
            },
            {
                "verse": "Haud mihi cum morbi sit medicina mei."
            },
            {
                "verse": "At modo, quod superest, postquam mihi caetera desunt,"
            },
            {
                "verse": "Nec licet, heu, votis posse favere tuis,"
            },
            {
                "verse": "Nunc precibus Venerem tundam, nunc thure Sabaeo,"
            },
            {
                "verse": "Ut tibi par subeat cara puella iugum,"
            },
            {
                "verse": "Vel te, si solito pergit saevire tenore,"
            },
            {
                "verse": "Tam dura miserum solvere lege velit."
            }
        ],
        [
            {
                "verse": "Te moneo, quisquis miseros deludis amantes,"
            },
            {
                "verse": "Desine, vindictae nam gravis ultor adest:"
            },
            {
                "verse": "Ultor adest iaculisque ferox facibusque Cupido,"
            },
            {
                "verse": "Quem timet et magni regia summa poli."
            },
            {
                "verse": "Nanque, mihi stimulus, memini, cum nullus inesset"
            },
            {
                "verse": "Cum foret in vacuo pectore nullus amor,"
            },
            {
                "verse": "Ridebam, si quis duro male captus Amore"
            },
            {
                "verse": "Passus erat Veneris subdere colla iugo."
            },
            {
                "verse": "Saepeque dilectam cupidum vidisse puellam"
            },
            {
                "verse": "Detinui, dominae dum studet ille suae,"
            },
            {
                "verse": "Nescius, ah demens, maneat quae poena nocentem,"
            },
            {
                "verse": "Puniat ut Veneris mox ea facta puer."
            },
            {
                "verse": "Nam me pro meritis, video, pro talibus ausis"
            },
            {
                "verse": "Fixit arundinea cuspide durus Amor,"
            },
            {
                "verse": "Durus Amor, qualem sensit, quo tempore laetos"
            },
            {
                "verse": "Admeti, Phoebus, pavit, Apollo, greges."
            },
            {
                "verse": "Sic modo, qui liber miseros ridere solebam,"
            },
            {
                "verse": "Nunc agit arbitrio pulchra puella suo."
            },
            {
                "verse": "Haec facit, ut macies cunctos tenuaverit artus"
            },
            {
                "verse": "Et mea sic teneat pallidus ora color,"
            },
            {
                "verse": "Ut, quos nunc videam dulci tabuisse veneno,"
            },
            {
                "verse": "Hos lachrimans dicam, contigit asper Amor."
            },
            {
                "verse": "Ergo nullus erit posthac mihi laesus amator"
            },
            {
                "verse": "Bellaque cum tanto nulla gerenda deo,"
            },
            {
                "verse": "Ne modo, cum sit opus simili mihi saepe favore,"
            },
            {
                "verse": "Officiant causae verba superba meae."
            }
        ],
        [
            {
                "verse": "Alba petit nemus umbriferum sub sidere cancri,"
            },
            {
                "verse": "Se lavet ut vitreis aurea fontis aquis,"
            },
            {
                "verse": "Cuius in adventu videas gestire napaeas"
            },
            {
                "verse": "Et pede quae madido fluminis alta colunt."
            },
            {
                "verse": "Quam timeo, dum rus sine me, mea cura, revisis,"
            },
            {
                "verse": "Dum petis umbriferum fronde virente nemus"
            },
            {
                "verse": "Concubitum Panes ne nunc Satyrive procaces,"
            },
            {
                "verse": "Turba, petant, nimium luxuriosa, tuum."
            },
            {
                "verse": "Quod tamen eveniat ne nunc, te, diva, rogamus,"
            },
            {
                "verse": "Quae ducis sanctos per iuga summa choros."
            },
            {
                "verse": "Intactam serves tribus hanc mihi, casta, diebus,"
            },
            {
                "verse": "Dum redit urbanam cara puella domum."
            }
        ],
        [
            {
                "verse": "Quid iuvat, heu, verbis querulis augere dolorem,"
            },
            {
                "verse": "Artius aut vinclo stringere colla gravi?"
            },
            {
                "verse": "Quid iuvat insanum contra pugnare furorem,"
            },
            {
                "verse": "Bracchia torrenti tendere quidve iuvat?"
            },
            {
                "verse": "Niteris incassum, luctando accenditur ignis"
            },
            {
                "verse": "Et mage, dum quatitur, crescere flamma solet."
            },
            {
                "verse": "Quin, mare cum tumeat, velum si pandat in Austros"
            },
            {
                "verse": "Navita praecipites, corruat ipsa ratis."
            },
            {
                "verse": "Cedendum est, possis ubi non subsistere contra;"
            },
            {
                "verse": "Multo fit levius, quod bene fertur onus."
            },
            {
                "verse": "Vidi ego iam stimulis tumida cervice iuvencos,"
            },
            {
                "verse": "Dum iuga detractant, succubuisse magis."
            },
            {
                "verse": "Artius et duris contunditur ora lupatis,"
            },
            {
                "verse": "Mitia si validus frena recuset equus."
            },
            {
                "verse": "Sic, quicunque gravi miserove premuntur Amore,"
            },
            {
                "verse": "Si renuant, tristes durius urget Amor."
            },
            {
                "verse": "Nanque reluctantes dura premit ille catena,"
            },
            {
                "verse": "Supplicibus miseris vincla molesta levat."
            },
            {
                "verse": "Desine, si sapias, igitur, Verine, querelas"
            },
            {
                "verse": "Fundere et in flammas addere ligna tuas."
            }
        ],
        [
            {
                "verse": "Si potero vitae duros tolerare labores"
            },
            {
                "verse": "Et tandem gravibus tot superesse malis,"
            },
            {
                "verse": "Ut, quae nunc ita resplendent, tua lumina cernam"
            },
            {
                "verse": "Languere atque annis cedere mobilibus"
            },
            {
                "verse": "Auricomumque caput flaccis albescere canis,"
            },
            {
                "verse": "Ponere, quas vestes, laeta iuventa tulit,"
            },
            {
                "verse": "Purpureos flores et serta relinquere, quae nunc"
            },
            {
                "verse": "Dependent capiti, munera digna, tuo,"
            },
            {
                "verse": "Et faciem roseam croceo pallere colore,"
            },
            {
                "verse": "Quae mihi, ne doleam, cuncta timenda facit,"
            },
            {
                "verse": "Audebo saltem veteri compulsus Amore"
            },
            {
                "verse": "Dicere, quae tulerim vulnera cruda miser,"
            },
            {
                "verse": "Quique dies, referam, et menses et tempora duri"
            },
            {
                "verse": "Quae dudum fuerint tristia servitii."
            },
            {
                "verse": "Tempus erit placidis at si non lusibus aptum,"
            },
            {
                "verse": "Cum veniet tardo curva senecta pede,"
            },
            {
                "verse": "Nil tamen huic tanto solatia ferre dolori"
            },
            {
                "verse": "Non poterit quanquam sera, sed apta tamen."
            }
        ],
        [
            {
                "verse": "Qui miseros semper vexari dixit amantes,"
            },
            {
                "verse": "Extitit augurio verior ille Iovis."
            },
            {
                "verse": "Nec Lyciae sortes, Clarii nec Apollinis antrum"
            },
            {
                "verse": "Verius in vates fundere verba queunt."
            },
            {
                "verse": "Si quis enim fratris suscepit morte dolorem"
            },
            {
                "verse": "Seu nati doluit funere cruda pater,"
            },
            {
                "verse": "Longa dies longos potuit depellere luctus"
            },
            {
                "verse": "Aut potuit sapiens imposuisse modum."
            },
            {
                "verse": "At grave qui vulnus pharetrati sensit Amoris"
            },
            {
                "verse": "Et posuit duro colla premenda iugo,"
            },
            {
                "verse": "Nil iuvet hunc, vel si longaevi Nestoris annos"
            },
            {
                "verse": "Vel si Cumaeae saecula vatis agat."
            },
            {
                "verse": "Hoc miser experior, cum me nec longior aetas"
            },
            {
                "verse": "Nec valet e morbo Musa levare gravi."
            },
            {
                "verse": "Quartus ab undecimo iam tum me ceperat annus,"
            },
            {
                "verse": "Degebam lustris tempora mensa tribus,"
            },
            {
                "verse": "Cum nimis, ah, tenerum nec adhuc nil tale timentem"
            },
            {
                "verse": "Improbus abduxit in sua regna deus."
            },
            {
                "verse": "Hinc me durus Amor nodis premit acer aenis,"
            },
            {
                "verse": "Nil pudet atque annos sic rapuisse novem."
            },
            {
                "verse": "Hinc mihi perpetuis urit mea pectora curis,"
            },
            {
                "verse": "Vexat et ardenti membra perusta face."
            },
            {
                "verse": "Nunc scio, quid sit Amor; scio, quid sua triste minentur"
            },
            {
                "verse": "Spicula, quae miseros poena nefanda premat,"
            },
            {
                "verse": "Ut miseros crudelis Amor depascitur artus,"
            },
            {
                "verse": "Ut bibit e misero sanguine dira sitis."
            },
            {
                "verse": "Nunc scio, cur subito discedat corpore sanguis,"
            },
            {
                "verse": "Ut rubor et subito spargitur inde genis."
            },
            {
                "verse": "Nunc scio, quae dominam nova sit mihi causa sequendi,"
            },
            {
                "verse": "Hanc tamen, heu, timeo dum reperire gravem,"
            },
            {
                "verse": "Ut cupiens animus dilectae membra puellae"
            },
            {
                "verse": "Intrat et ut sedes deserit ante suas."
            },
            {
                "verse": "Et novi, ut flores inter latet anguis, et inter,"
            },
            {
                "verse": "Heu, lateat blandas spina molesta rosas."
            },
            {
                "verse": "Nec fugit, heu, miserum, quae mentem, insania vertat,"
            },
            {
                "verse": "Ut ratio furiis tollitur inde malis."
            },
            {
                "verse": "Haec scio, sed nimium tot me didicisse coegit"
            },
            {
                "verse": "Improbus, heu, qui me tam male vexat, Amor."
            },
            {
                "verse": "Quam vellem potius divinae Pallados arti"
            },
            {
                "verse": "Aut Phoebi studiis invigilasse piis!"
            },
            {
                "verse": "Haec mihi tam saevas potuissent demere curas,"
            },
            {
                "verse": "Forsitan et tantis eripuisse malis."
            },
            {
                "verse": "Fallimur at miseri, divis dum fidimus ullis"
            },
            {
                "verse": "Vanaque credulitas pectora nostra tenet."
            },
            {
                "verse": "Nulla Cupidineum possunt vitare furorem"
            },
            {
                "verse": "Numina, nam superis imperat ille deis."
            },
            {
                "verse": "Ille Iovem in plumas ardentem vertere cygni"
            },
            {
                "verse": "Impulit et Ledae concubuisse suae."
            },
            {
                "verse": "Nec sua Mercurium iuvit facundia tantum,"
            },
            {
                "verse": "Posset ut e sacro pellere corde faces;"
            },
            {
                "verse": "Hunc rapit Almeonis gnatae nova forma furentem,"
            },
            {
                "verse": "Hinc extant gemini, pignora cara, Lares."
            },
            {
                "verse": "Nam modo quid referam Phoebi mala vulnera? quantus"
            },
            {
                "verse": "Vexarit pueri pectora sancta furor?"
            },
            {
                "verse": "Te primum Daphne miserum Peneia fecit,"
            },
            {
                "verse": "Compulit et currus deseruisse sacros;"
            },
            {
                "verse": "Thessala te cupidum tellus placuisse puellae"
            },
            {
                "verse": "Vidit in herbosa pascere valle pecus."
            },
            {
                "verse": "Quin Venus et nati crudelia vulnera sensit,"
            },
            {
                "verse": "Cum stupuit vultus, pulcher Adoni, tuos."
            },
            {
                "verse": "Ergo, si divos domitat puer ille supremos,"
            },
            {
                "verse": "Iniicit et superis vincula saevus Amor,"
            },
            {
                "verse": "Niteris, heu, frustra, cum sis mortalis, ab aegro,"
            },
            {
                "verse": "Nalde, Cupidineas pellere corde faces."
            }
        ],
        [
            {
                "verse": "Cur tibi dilectam vis me laudare puellam,"
            },
            {
                "verse": "Caccia, quid iussis cogis, amate, tuis?"
            },
            {
                "verse": "Desine me gravibus totiens urgere querelis,"
            },
            {
                "verse": "Non datur haec humeris sarcina digna meis."
            },
            {
                "verse": "Haec ita nam superas aequat candore figuras,"
            },
            {
                "verse": "Qua caperis, vates poscat ut illa bonos."
            },
            {
                "verse": "Nanque pharetratae si sumeret arma Dianae,"
            },
            {
                "verse": "Nympharum veniat ducere digna choros."
            },
            {
                "verse": "Idalios habitet si candida Vaggia lucos,"
            },
            {
                "verse": "Visa Cupidinibus altera mater erit;"
            },
            {
                "verse": "Accipiat manibus divinae Palladis hastam,"
            },
            {
                "verse": "Credetur sacro nata Iovis capite;"
            },
            {
                "verse": "Matris et incessus imitetur pulchra deorum,"
            },
            {
                "verse": "Decipiet gressu lumina cuncta suo."
            },
            {
                "verse": "Nam quid Castalias memorem superare puellas?"
            },
            {
                "verse": "Iudice vel Phoebo doctius illa canit."
            },
            {
                "verse": "Nec vos Pieridum, Musae, gaudere triumphis"
            },
            {
                "verse": "Convenit. En palma dignior illa venit."
            },
            {
                "verse": "Et mirer, si me scribentem talia sensus"
            },
            {
                "verse": "Deficit et medio lingua retenta sono est?"
            },
            {
                "verse": "Hanc si Maeonius cuperet cecinisse puellam,"
            },
            {
                "verse": "Incassum vires funderet ille suas."
            },
            {
                "verse": "Et si Tyndaridi fertur potuisse Lacaena"
            },
            {
                "verse": "Carmine grandisono scribere digna satis,"
            },
            {
                "verse": "Non tamen istius laudes implesset Homerus,"
            },
            {
                "verse": "Aequet cum superas ore micante deas."
            }
        ],
        [
            {
                "verse": "Dulce mihi satis est, acri quod mente voluto,"
            },
            {
                "verse": "Id licet assiduo corda dolore premat."
            },
            {
                "verse": "Dulcis et ille dies, quo pocula mixta veneno"
            },
            {
                "verse": "Mixtaque tam tristi dulcia felle bibi."
            },
            {
                "verse": "Dulceque sunt oculi, qui splendida lumina praebent,"
            },
            {
                "verse": "Lumina tam nostris insidiosa bonis."
            },
            {
                "verse": "Dulce tui resonant pulcherrima verba loquentis,"
            },
            {
                "verse": "Unde fit, ut stupeat sensus et ora mihi."
            },
            {
                "verse": "Dulce quidem gestus, qui maxima causa fuerunt,"
            },
            {
                "verse": "Dulcibus ut doleant pectora nostra malis."
            },
            {
                "verse": "Dulcis et hic error, vitam qui reddit amaram,"
            },
            {
                "verse": "Qui mihi pro dulci tristia melle parat,"
            },
            {
                "verse": "Ut neque tam dubiam possim depellere sortem"
            },
            {
                "verse": "Tamque graves fati sustinuisse vices."
            },
            {
                "verse": "Sic igitur dulci pereant mea membra veneno,"
            },
            {
                "verse": "Convenit, haec dulci sint quia danda neci."
            },
            {
                "verse": "Nam, si causa venit suavis morientibus ulla,"
            },
            {
                "verse": "Est opus, ut certe sit mihi dulce mori."
            }
        ],
        [
            {
                "verse": "Lisia si cupido tibi nunc ita pulchra videtur,"
            },
            {
                "verse": "Ut tibi sit visum pulchrius esse nihil,"
            },
            {
                "verse": "Te curare decet, cuncti mirentur et ut te"
            },
            {
                "verse": "Urbe tua videant doctius esse nihil."
            },
            {
                "verse": "Quod modo si facies, veluti cupis, inde futurum"
            },
            {
                "verse": "Polliceor, verbis tu, Petre, crede meis,"
            },
            {
                "verse": "Ut, quantum Gallo convenit pulchra Lycoris,"
            },
            {
                "verse": "Conveniat curae Lisia pulchra tuae."
            }
        ],
        [
            {
                "verse": "Permixtum gemmis aurum nitidisque lapillis"
            },
            {
                "verse": "Canaque Puniceis lilia mixta rosis,"
            },
            {
                "verse": "Qualia deberet squalentia reddere bruma"
            },
            {
                "verse": "Arenti siccans florea rura gelu,"
            },
            {
                "verse": "Sunt mihi, sunt duri toto nunc corpore sentes,"
            },
            {
                "verse": "Qui pectus figunt, ilia quique graves,"
            },
            {
                "verse": "In lachrimis igitur vivam, brevioris et aevi,"
            },
            {
                "verse": "Maximus interimit nam breve quisque dolor."
            },
            {
                "verse": "Sed tamen incuso speculum crudele misello,"
            },
            {
                "verse": "Cuius imaginibus facta superba venis."
            },
            {
                "verse": "Hoc iussit dominum verbis imponere finem,"
            },
            {
                "verse": "Dum supplex pro me funderet ille preces,"
            },
            {
                "verse": "Qui tacuit, postquam te nil aliunde petentem"
            },
            {
                "verse": "Contentam propriis conspicit esse bonis."
            },
            {
                "verse": "Hoc imis positus Lethaei fecerat oris,"
            },
            {
                "verse": "Merserat et tardis navita tristis aquis,"
            },
            {
                "verse": "Ex quo principium longi fluit usque doloris,"
            },
            {
                "verse": "Nascitur et mortis causa nefanda meae."
            }
        ],
        [
            {
                "verse": "Huc, precor, huc venias nitidis, intonse, capillis,"
            },
            {
                "verse": "Huc, age, virgineas pectine finge comas,"
            },
            {
                "verse": "Pallantis canitur Strozae dum candida proles,"
            },
            {
                "verse": "Huc ades aurata, pulcher Apollo, lyra!"
            },
            {
                "verse": "Non minor hic labor est, quam si tua facta referrem,"
            },
            {
                "verse": "Niterer aut laudes enumerare tuas."
            },
            {
                "verse": "Nanque ita formosos fulget Laurentius inter"
            },
            {
                "verse": "Editus in Stroza nobilitate puer,"
            },
            {
                "verse": "Ut tibi persimilis facie videatur et ore,"
            },
            {
                "verse": "Dignus ut aethereos, ductitet unus equos."
            },
            {
                "verse": "Nam, tibi si flavi pendent a fronte capilli,"
            },
            {
                "verse": "Si premit auratas laurus amata comas,"
            },
            {
                "verse": "Hic pariter niveos enutrit vertice crines,"
            },
            {
                "verse": "Mox premet auricomum fronde virente caput."
            },
            {
                "verse": "Si mulcet cithara Phoebus quaecunque canora"
            },
            {
                "verse": "Producens numeris quaeque creanda suis,"
            },
            {
                "verse": "Te quoque fama volat, Laurenti edocte, canendis"
            },
            {
                "verse": "Versibus Aonios tot didicisse modos,"
            },
            {
                "verse": "Ut possis, veniet cum mox tibi saevior aetas,"
            },
            {
                "verse": "Flectere vel numeris corda superba tuis."
            },
            {
                "verse": "Macte, puer, virtute tua, sic ibis ad astra,"
            },
            {
                "verse": "Sic puer illustres exuperabis avos."
            },
            {
                "verse": "Nam si divino non es de semine natus"
            },
            {
                "verse": "Neve potes patrem sorte referre Iovem,"
            },
            {
                "verse": "At possis geminos etiam memorare parentes,"
            },
            {
                "verse": "Aequent ut magnos nobilitate viros."
            },
            {
                "verse": "Inde nepos cum sis equitis Pallantis avitae,"
            },
            {
                "verse": "Nil est, quo sorti praeposuisse velis."
            },
            {
                "verse": "Fac tamen, haec desint; felix virtute sororis"
            },
            {
                "verse": "Et felix forma tu potes esse tuae."
            },
            {
                "verse": "Ah, quotiens vidi, peteret cum templa deorum"
            },
            {
                "verse": "Inter matronas casta puella pias,"
            },
            {
                "verse": "Viseret ut cupide populum concurrere Tuscum,"
            },
            {
                "verse": "Undique per stratas dum ruit ille vias."
            },
            {
                "verse": "Et vidi egregia te tantum, Strozia, forma"
            },
            {
                "verse": "Divina patrias sorte praeire nurus,"
            },
            {
                "verse": "Idalias quantum praestat Venus aurea matres"
            },
            {
                "verse": "Aut nymphas quantum Cynthia pulchra suas."
            },
            {
                "verse": "Te quoque praecedens sese tulit ante Cupido"
            },
            {
                "verse": "Telaque nunc torquens nunc quatiensque faces."
            },
            {
                "verse": "Inde quot in miseros, heu, spicula iecit amantes,"
            },
            {
                "verse": "Dum loca cuncta iubet, diva, patere tibi,"
            },
            {
                "verse": "Dum facit, ut plebs ipsa frequens tibi cedat eunti,"
            },
            {
                "verse": "Dum populi cuneos dividit ille graves?"
            },
            {
                "verse": "Illinc longa mora est, iuvenes quot fecit amare,"
            },
            {
                "verse": "Dicere, quot senibus vulnera cruda dedit."
            },
            {
                "verse": "Hunc rapit auratus pendens a fronte capillus"
            },
            {
                "verse": "Et quas innodat candida victa comas."
            },
            {
                "verse": "Hic stupet ardentes nimis admiratus ocellos,"
            },
            {
                "verse": "Qui possint geminos vincere Luciferos."
            },
            {
                "verse": "Candidulas videt ille genas rapiturque videndo"
            },
            {
                "verse": "Datque Cupidineo colla premenda iugo."
            },
            {
                "verse": "Inde vir est si quis, dentes qui spectet eburnos,"
            },
            {
                "verse": "Miratur, lapides ut superent Parios,"
            },
            {
                "verse": "Sic Florentini pariter iuvenesque senesque"
            },
            {
                "verse": "Laudibus invigilant, Strozia pulchra, tuis"
            },
            {
                "verse": "Neve tuam tantum mirantur, candida, formam,"
            },
            {
                "verse": "Illa satis quamvis causa furoris erat,"
            },
            {
                "verse": "Quam mores castos laudant vitamque pudicam,"
            },
            {
                "verse": "Qua nuribus Tuscis tendis in astra prior."
            },
            {
                "verse": "Iure quidem, nam tu superam, Marietta, Dianam"
            },
            {
                "verse": "Moribus et forma sola referre potes,"
            },
            {
                "verse": "Nunc velut ipse potest imitatus numina Phoebi"
            },
            {
                "verse": "Frater Apollineum fronte referre decus."
            },
            {
                "verse": "Ite igitur tantis insignes laudibus ambo,"
            },
            {
                "verse": "Pergite, divinas sumat uterque vices,"
            },
            {
                "verse": "Ut, Titan veluti splendens, velut aurea Phoebe"
            },
            {
                "verse": "Stelliferi superant caetera signa poli,"
            },
            {
                "verse": "Vos ita mortales reliquos superetis honore,"
            },
            {
                "verse": "Sitis et ut Strozae lumina bina domus."
            }
        ],
        [
            {
                "verse": "Non sic errore exacto gavisus Ulixes,"
            },
            {
                "verse": "Vidit ut optatae moenia Dulichiae,"
            },
            {
                "verse": "Nec sic Aeneas portus intrasse quietos"
            },
            {
                "verse": "Per mare, qua Tusci Thybridis unda fluit,"
            },
            {
                "verse": "Nec sic est Theseus monstro laetatus abacto,"
            },
            {
                "verse": "Icarea caecos vicit ut arte dolos,"
            },
            {
                "verse": "Nec sic Bellerophon diram domuisse Chimaeram"
            },
            {
                "verse": "Talia victrici gaudia mente tulit,"
            },
            {
                "verse": "Qualia nunc capio, tristi quod amore solutum"
            },
            {
                "verse": "Me modo libertas in sua iura tenet."
            },
            {
                "verse": "Quam grave servitium dominae fuit, improbus ex quo"
            },
            {
                "verse": "Me miserum saeva cuspide fecit Amor."
            },
            {
                "verse": "Ex illo placida caruit mea vita quiete"
            },
            {
                "verse": "Tempore, dum Furiis errat abacta malis."
            },
            {
                "verse": "Nunc me sive deus voluit finire labores"
            },
            {
                "verse": "Atque iugum longo demere servitio"
            },
            {
                "verse": "Seu modo fata suum vertunt mutata tenorem,"
            },
            {
                "verse": "Impediunt collum vincula nulla meum."
            },
            {
                "verse": "Non erit imperium dominae mihi triste verendum,"
            },
            {
                "verse": "Non erit illa mihi saepe verenda minax,"
            },
            {
                "verse": "Amplius illa mihi leges nec ponet amaras,"
            },
            {
                "verse": "Amplius in nostrum nec ruet illa caput."
            },
            {
                "verse": "Ergo duplex afflat me nunc sequiturque voluptas"
            },
            {
                "verse": "Binaque sunt animo gaudia parta meo,"
            },
            {
                "verse": "Tum quia sim factus divino numine liber,"
            },
            {
                "verse": "Qui modo servili condicione fui,"
            },
            {
                "verse": "Tum quia Castalias liceat mihi visere nymphas,"
            },
            {
                "verse": "Securo Musis invigilare piis,"
            },
            {
                "verse": "Quarum praesidio tectus, dum vita manebit,"
            },
            {
                "verse": "Non linquam sacras sedulus usque fores,"
            },
            {
                "verse": "Ne mihi si vager ulterius, vim rursus inermi"
            },
            {
                "verse": "Inserat, heu, nimium saevus et asper Amor."
            }
        ],
        [
            {
                "verse": "Pergite, Pierides, vestris stipatus ab armis"
            },
            {
                "verse": "En Amor en victas porriget ipse manus"
            },
            {
                "verse": "Nec poterit castas mollis tolerare phalanges,"
            },
            {
                "verse": "Tam tenerum vincent signa pudica ducem."
            },
            {
                "verse": "Nam modo, Castalias fugerem cum liber in oras,"
            },
            {
                "verse": "Demissem collo cum fera vincla meo"
            },
            {
                "verse": "Atque huc se ferret subito deus aliger, ut me"
            },
            {
                "verse": "Cogeret invitum castra nefanda sequi,"
            },
            {
                "verse": "Cuspidibus geminis quamvis armatus inermes"
            },
            {
                "verse": "Non tulit Aonias ille videre deas."
            },
            {
                "verse": "Nanque, ubi conspexit nivea cum veste Camenas"
            },
            {
                "verse": "Ducere laurigeros per iuga summa choros,"
            },
            {
                "verse": "Compressit primo gressum, tremefactus at inde"
            },
            {
                "verse": "Non puduit turpi vertere terga fugae."
            },
            {
                "verse": "Hostem vos igitur saevum modo tollite, Musae,"
            },
            {
                "verse": "Dum licet atque metu turpiter arma cadunt."
            },
            {
                "verse": "Dumque alae cecidere deo dumque improbus arcum"
            },
            {
                "verse": "Deserit et nullas dum tenet ille faces."
            },
            {
                "verse": "En agedum, facilem palmam nunc fortibus armis"
            },
            {
                "verse": "Ferte piis manibus, parta tropaea, domum."
            },
            {
                "verse": "Ah, quos ille rapax Nysae de vertice, cum iam"
            },
            {
                "verse": "Inciperent docta iungere verba chely,"
            },
            {
                "verse": "Et quos nascentes posses iam nosse poetas,"
            },
            {
                "verse": "Improbus abduxit in sua regna puer!"
            },
            {
                "verse": "At, meritas, video, poenas dabis, improbe, nec te"
            },
            {
                "verse": "Defendent tenera spicula iacta manu."
            },
            {
                "verse": "Quid tibi nunc prodest mortalia corda, quid altos"
            },
            {
                "verse": "Caelicolas facibus corripuisse tuis?"
            },
            {
                "verse": "Ecce venis gravibus tractus per colla catenis"
            },
            {
                "verse": "Et sequeris magni signa superba ducis."
            },
            {
                "verse": "Te modo, qui sacro modularis carmina plectro,"
            },
            {
                "verse": "Vulneris illati nunc meminisse decet,"
            },
            {
                "verse": "Ut, cum de victo sententia tristis habetur,"
            },
            {
                "verse": "Damnet eum verbis quaeque Camena suis."
            }
        ],
        [
            {
                "verse": "Liber eram et tristes meditabar ponere curas,"
            },
            {
                "verse": "Hactenus intulerat quas mihi saevus Amor"
            },
            {
                "verse": "Invitum rapiens sic me, velut ante Cupido,"
            },
            {
                "verse": "In sua cum iussit castra redire gravis."
            },
            {
                "verse": "Quid me, dire, tuas totiens sentire sagittas,"
            },
            {
                "verse": "Quid cupis ignitas fervere in ossa faces?"
            },
            {
                "verse": "Nonne satis fuerat, dum me mea pertulit aetas,"
            },
            {
                "verse": "Saeve Cupido, tuas saepe tulisse minas?"
            },
            {
                "verse": "Dum puer extiteram, nusquam tua signa reliqui"
            },
            {
                "verse": "Saucius inde miser vulnere saepe gravi."
            },
            {
                "verse": "Si quis nosse velit, videat, non una cicatrix"
            },
            {
                "verse": "Cuspidibus signat pectora nostra tuis."
            },
            {
                "verse": "In me quid rursus ruis, improbe? Quae tibi, dum me"
            },
            {
                "verse": "Sic rapis immeritum, gloria tanta venit?"
            },
            {
                "verse": "Intactos potes hoc melius tentare veneno;"
            },
            {
                "verse": "Hinc tibi magnificus, dive, triumphus erit."
            },
            {
                "verse": "De me nullus honos veniet, si vincere tentas,"
            },
            {
                "verse": "Qui tibi iam totiens praeda petita fui."
            },
            {
                "verse": "Hei mihi, quid prosunt Musae? quid noster Apollo?"
            },
            {
                "verse": "Quid iuvat aut sanctos concinuisse modos,"
            },
            {
                "verse": "Si gravibus rapior sic nunc ego vinctus aenis"
            },
            {
                "verse": "De sacro Phoebi Pieridumque sinu?"
            },
            {
                "verse": "Quid tantum de me licuit tibi, saeve Cupido?"
            },
            {
                "verse": "Musarum vates, non tua praeda sumus."
            },
            {
                "verse": "Sic fons Castalius, sic me Parnasia rupes"
            },
            {
                "verse": "Non tegit. Heu, superas nil facit ille deas."
            },
            {
                "verse": "At, si Pierides non me defendere possunt"
            },
            {
                "verse": "Nec modo me Cirrhae protegit altus apex,"
            },
            {
                "verse": "Aeternum cogar durae servire puellae,"
            },
            {
                "verse": "Cogar et in tristi vivere maestitia."
            },
            {
                "verse": "Ergo, si servus tibi sum miser usque futurus,"
            },
            {
                "verse": "Vita nec, heu, melior condiciove manet,"
            },
            {
                "verse": "Mitior aut saltem fias, te, diva, precamur,"
            },
            {
                "verse": "Fiat et ut levius tam grave servitium."
            },
            {
                "verse": "Te rogo, ne saevi tantum neu temne dolentem"
            },
            {
                "verse": "Neve preces ride, cara puella, meas,"
            },
            {
                "verse": "Sed, quaecunque tibi dicemus carmina voce,"
            },
            {
                "verse": "Accipias placidis auribus illa, velim."
            },
            {
                "verse": "Munera nec spernas, licet haec sint parva, rogamus,"
            },
            {
                "verse": "Tradita, sed, qua sunt, hac, tibi, mente cape."
            },
            {
                "verse": "Aspera sis reliquis, tantum mihi blandior uni."
            },
            {
                "verse": "Alba, nec alterius, nostra sed esse velis."
            },
            {
                "verse": "Nam, si saeva fores nimium, si rursus, ut ante,"
            },
            {
                "verse": "In nostrum rueres facta proterva caput,"
            },
            {
                "verse": "Non tanto possem fessus durare labori,"
            },
            {
                "verse": "Sed miser ante diem mortuus, heu, caderem."
            },
            {
                "verse": "At tibi nostra tamen mors haec non esset honori,"
            },
            {
                "verse": "Ut puto, perpetuae sed foret invidiae,"
            },
            {
                "verse": "Cum te clamarent pueri iuvenesque senesque"
            },
            {
                "verse": "Omnibus in terris durius esse nihil,"
            },
            {
                "verse": "Quod, me tam fidum totiens dum spernis amantem,"
            },
            {
                "verse": "Funeris extiteris causa nefanda mei."
            }
        ],
        [
            {
                "verse": "Mitior interdum tandem mea facta puella"
            },
            {
                "verse": "Duritiem didicit ponere victa suam."
            },
            {
                "verse": "Nec frustra innumeras iactavi saepe querelas:"
            },
            {
                "verse": "Flectitur en precibus, Alba benigna, meis."
            },
            {
                "verse": "Iamque Cupidineas coepit sentire sagittas;"
            },
            {
                "verse": "Iam sibi noster Amor mollia corda facit."
            },
            {
                "verse": "Hinc est, quod tremulas Veneris petit illa choreas"
            },
            {
                "verse": "Atque cupit teneras implicuisse manus."
            },
            {
                "verse": "Hinc nec inornatos patitur pendere capillos,"
            },
            {
                "verse": "Hinc pullam gestit candida ferre togam."
            },
            {
                "verse": "Saepius hinc nobis, cum se ferat illa videndam,"
            },
            {
                "verse": "Sunt data luminibus visa iocosa meis."
            },
            {
                "verse": "Sed nondum mihi sidereos advertit ocellos."
            },
            {
                "verse": "Aspice, si sapiat nostra puella satis."
            },
            {
                "verse": "Nam, cum durus Amor iam torreat ossa, veretur,"
            },
            {
                "verse": "Ne nimis ardentes suggerat ipsa faces."
            },
            {
                "verse": "At, quanto magis illa mihi contraxit habenas,"
            },
            {
                "verse": "Durius hoc nobis imperat asper Amor."
            },
            {
                "verse": "Nam, dum, quae rutilos superant Hyperionis ortus,"
            },
            {
                "verse": "Lumina fixa solo, casta puella, geres,"
            },
            {
                "verse": "Dum sic purpureum suffuderis ore pudorem,"
            },
            {
                "verse": "Grandior hinc nostri causa furoris eris."
            }
        ],
        [
            {
                "verse": "Quid, Bracci, totiens graviter me impellere tentas,"
            },
            {
                "verse": "Ut scribam laeto carmina laeta pede?"
            },
            {
                "verse": "Desine me tantum monitis urgere severis,"
            },
            {
                "verse": "Desine me verbis cogere, amate, tuis."
            },
            {
                "verse": "Laetos laeta decent, me carae fata puellae"
            },
            {
                "verse": "Aeterna cogunt vivere maestitia."
            },
            {
                "verse": "Nunc elegi, heu, nimium nostris sunt fletibus apti,"
            },
            {
                "verse": "Nunc dolor inde gravis flebile carmen amat."
            },
            {
                "verse": "An ego non miseris obtundam cuncta querelis,"
            },
            {
                "verse": "An mihi non lachrimae fluminis instar eant,"
            },
            {
                "verse": "Cum quae sola mihi tantum dilecta fuisset,"
            },
            {
                "verse": "Unica nec quantum pignora mater amat?"
            },
            {
                "verse": "Me miserum ante diem fato praerepta nefando"
            },
            {
                "verse": "Liquerit in tantis Alba pudica malis."
            },
            {
                "verse": "Sic, ubi mors nitidos extinxit tristis ocellos,"
            },
            {
                "verse": "Luce magis solis qui nituere mihi,"
            },
            {
                "verse": "Perpetuis lachrimans versabor, amice, tenebris"
            },
            {
                "verse": "Et miser in luctu tempora longa teram,"
            },
            {
                "verse": "Ut, Phaethontiadum fuerit quae fata sororum,"
            },
            {
                "verse": "Dum fratrem lugent nocte dieque pium,"
            },
            {
                "verse": "Nunc eadem timeam nimium crudelia nobis,"
            },
            {
                "verse": "Umbris dum dominae mittimus inferias,"
            },
            {
                "verse": "Ast, hunc si quando possim sedare dolorem"
            },
            {
                "verse": "Aut aliquem lachrimis imposuisse modum,"
            },
            {
                "verse": "Tunc ego non dubitem, quod vis, Martelle, quod urges,"
            },
            {
                "verse": "Ludere iam totiens vota petita tibi."
            },
            {
                "verse": "Nanque canam, placidum sic sis habiturus amorem,"
            },
            {
                "verse": "Annuat optatis sic Cytherea tuis,"
            },
            {
                "verse": "Ut Florentinas praestet candore puellas,"
            },
            {
                "verse": "Quae sola ingenium est digna subire tuum,"
            },
            {
                "verse": "Nec tantum tulerit quas nostri temporis aetas,"
            },
            {
                "verse": "Sed facie priscas vincat ut illa nurus."
            },
            {
                "verse": "Ausim quin etiam formis praeferre dearum,"
            },
            {
                "verse": "Vidit in Idaea quas male valle Paris,"
            },
            {
                "verse": "Nam, si visa foret superis haec mixta figuris,"
            },
            {
                "verse": "Cum grave iudicium de tribus ille tulit,"
            },
            {
                "verse": "Diceret hanc divas forma vicisse supremas,"
            },
            {
                "verse": "Diceret et Veneri: Vinceris, alma Venus."
            },
            {
                "verse": "Aequo sic animo praeferri passa fuisset"
            },
            {
                "verse": "Iudicio cedens hanc dea quaeque sibi."
            },
            {
                "verse": "Ex quo non ira in spretas cecidisset acerba,"
            },
            {
                "verse": "Iudice nec Phrygio numina laesa forent"
            },
            {
                "verse": "Nec patriae turpis gravius nocuisset adulter,"
            },
            {
                "verse": "Per mare dum munus exitiale petit,"
            },
            {
                "verse": "Non Helene Paridi nimium placuisset iniquo,"
            },
            {
                "verse": "Dum ius hospitii frangeret ille sacri,"
            },
            {
                "verse": "Nec Iuno in Teucros movisset bella Pelasgum,"
            },
            {
                "verse": "Sed staret Priami regia celsa senis,"
            },
            {
                "verse": "Hecuba nec miserae praeberet tristia vitae"
            },
            {
                "verse": "Exempla in rabido facta dolore canis."
            },
            {
                "verse": "Sic odio dignus quanto fuit ante malorum"
            },
            {
                "verse": "Tam gravium Teucris causa nefanda Paris,"
            },
            {
                "verse": "Egregiae tantum laudis Marietta tulisset"
            },
            {
                "verse": "Non belli, at pacis causa futura bonae."
            }
        ],
        [
            {
                "verse": "Vos igitur mortis causas praebetis acerbae,"
            },
            {
                "verse": "Estis et exitio, rura molesta, gravi."
            },
            {
                "verse": "Non sic vos curvo coluit Saturnus aratro"
            },
            {
                "verse": "Primus et in sterilem semina iecit humum,"
            },
            {
                "verse": "Ut miseros homines fato raperetis iniquo,"
            },
            {
                "verse": "Viveret at vestris ut bene quisque bonis."
            },
            {
                "verse": "Vos modo tam saeva rapitis mihi morte puellam,"
            },
            {
                "verse": "Dimidium vitae quae fuit una meae."
            },
            {
                "verse": "Nam, dum rura colit, prima est abrepta iuventa,"
            },
            {
                "verse": "Dum ruit in tenerum trabs inimica caput."
            },
            {
                "verse": "Quis labor, heu, fuerat, fugeret dum cara puella,"
            },
            {
                "verse": "Labentem murum sustinuisse, Lares?"
            },
            {
                "verse": "Quae vobis teneris hanc sic rapuisse sub annis,"
            },
            {
                "verse": "Proh superi, ante diem gloria tanta venit?"
            },
            {
                "verse": "Alba, quid optatam vocitas, heu, saepe parentem,"
            },
            {
                "verse": "Niteris aut verbis flectere fata piis?"
            },
            {
                "verse": "Desine, non meritis Parcae precibusque moventur,"
            },
            {
                "verse": "Sed legem servant numina saeva gravem."
            },
            {
                "verse": "Nam, dum forte cupis nimia pietate puellum"
            },
            {
                "verse": "Pellere ab extremis, Alba benigna, malis"
            },
            {
                "verse": "Occidis infelix fato moritura severo,"
            },
            {
                "verse": "Dum cadit in tenerum dira ruina caput."
            },
            {
                "verse": "Heu, quis tunc matri cernenti talia sensus,"
            },
            {
                "verse": "Qualis in exangui corpore vita fuit."
            },
            {
                "verse": "Candida cum natae morientia viderat ora,"
            },
            {
                "verse": "Ferre nec extremo tempore posset opem."
            },
            {
                "verse": "Et, nisi quod subito stupuit devicta dolore"
            },
            {
                "verse": "In medio linquens languida membra solo,"
            },
            {
                "verse": "Non potuit tanto cernens superesse dolori,"
            },
            {
                "verse": "Sed fuit in natae morte casura parens."
            },
            {
                "verse": "Olim vos fateor, saevissima numina, Parcae,"
            },
            {
                "verse": "Formosas odio corripuisse gravi,"
            },
            {
                "verse": "Sed, quae maiori tandem vos crimine damnet,"
            },
            {
                "verse": "Mortua iam pridem nulla puella fuit."
            },
            {
                "verse": "Extitit haec nymphis quanto formosior una,"
            },
            {
                "verse": "Etruscus nitidis quas lavat Arnus aquis,"
            },
            {
                "verse": "Invidia tanto graviori vestra ferentur"
            },
            {
                "verse": "In dominae exitium vulnera facta meae."
            },
            {
                "verse": "Si neque vos pietas movit neque casta puellae,"
            },
            {
                "verse": "Vita nec in turpi crimine facta rea,"
            },
            {
                "verse": "Debuit at formae saltem movisse nitentis"
            },
            {
                "verse": "Gratia, cessisset cui Cytherea libens."
            },
            {
                "verse": "Lumina, credo equidem, potuissent splendida silvis"
            },
            {
                "verse": "Vel mediis rabidas perdomuisse feras;"
            },
            {
                "verse": "Purpureus poterat lapides pervincere duros"
            },
            {
                "verse": "Candori nulla mixtus ab arte color."
            },
            {
                "verse": "Heu, quid non talis movissent ora puellae"
            },
            {
                "verse": "Collaque brumali candidiora nive?"
            },
            {
                "verse": "Vos lapides duro superatis pectore, Parcae,"
            },
            {
                "verse": "Durius aut si quid gignere terra potest,"
            },
            {
                "verse": "Hanc quia vos saeva rapuistis morte puellam,"
            },
            {
                "verse": "Qua nusquam vita dignior ulla fuit,"
            },
            {
                "verse": "In qua consumpsit tantum natura laborem,"
            },
            {
                "verse": "Ut mira summum fingeret arte decus,"
            },
            {
                "verse": "Ut, nisi quis casus nimis hanc rapuisset acerbam,"
            },
            {
                "verse": "Frangeret aut plenas Parca maligna colos,"
            },
            {
                "verse": "Vixisset, donec polus aurea sidera pascet,"
            },
            {
                "verse": "Ardentes donec sol agitabit equos."
            },
            {
                "verse": "Testis erit corpus vita exhalante relictum"
            },
            {
                "verse": "Inficiens nulla candida membra nota."
            },
            {
                "verse": "Nona dies aderat crudeli funere rapta,"
            },
            {
                "verse": "Cum iacuit gelido cara puella toro,"
            },
            {
                "verse": "Cum venit absentis miseras ad coniugis aures"
            },
            {
                "verse": "Uxorem fato succubuisse gravi."
            },
            {
                "verse": "Ut rediit tandem rumore accitus amaro,"
            },
            {
                "verse": "Sensit et in tristi condita busta solo,"
            },
            {
                "verse": "Arserat impatiens uxoris membra pudicae"
            },
            {
                "verse": "Visendi subito, qualiacunque forent."
            },
            {
                "verse": "Instabant cuncti graviter, ne vellet, amici,"
            },
            {
                "verse": "Flaccida iam longa membra videre mora;"
            },
            {
                "verse": "Attamen e nigro promatur ut illa sepulchro,"
            },
            {
                "verse": "Vicerunt miseri vota dolenda viri."
            },
            {
                "verse": "Ergo, ubi dimotus, qui cygnea colla tegebat,"
            },
            {
                "verse": "Atque palam gelidus fecerat illa lapis,"
            },
            {
                "verse": "Qualia viventis patuerunt ora puellae"
            },
            {
                "verse": "Candida nec turpi commaculata situ,"
            },
            {
                "verse": "Ut, quisquis roseae longa post morte puellae"
            },
            {
                "verse": "Viderit a nullo corpora laesa rogo,"
            },
            {
                "verse": "Dixerit, heu, miserans: Durabunt talia semper"
            },
            {
                "verse": "Membra nec a longa conficienda die."
            },
            {
                "verse": "Quo magis hanc doleo crudeli funere raptam"
            },
            {
                "verse": "Sic, Venus, ante diem te potuisse pati;"
            },
            {
                "verse": "Nam, velut illa tuae fuerat par forma figurae,"
            },
            {
                "verse": "Illa quidem meritis maxima forma tuis,"
            },
            {
                "verse": "Sic decuit longum servari semper in aevum,"
            },
            {
                "verse": "Ne fieret saevae praeda cruenta neci."
            },
            {
                "verse": "An quoque te livor carpit, Venus aurea, divam"
            },
            {
                "verse": "Et premit invidia pectora sancta gravi?"
            },
            {
                "verse": "Sic est, heu, carae nocuit pia forma puellae,"
            },
            {
                "verse": "Invidia superas nec caruisse deas."
            }
        ],
        [
            {
                "verse": "Surge, liber, nigram tristis nunc indue vestem,"
            },
            {
                "verse": "Nanque color lachrimis convenit ille tuis."
            },
            {
                "verse": "Vade, dolor si te iam nunc sinat ire nefandus,"
            },
            {
                "verse": "Quem capis, atque Annae casta sacella pete."
            },
            {
                "verse": "Tu tamen hic dubius ne sis aut inscius erres,"
            },
            {
                "verse": "Huc iter ista tibi signa notanda dabunt."
            },
            {
                "verse": "Invenies pontem, qui tertius imminet undis,"
            },
            {
                "verse": "Quas Arnus placidis in mare volvit aquis."
            },
            {
                "verse": "Quae surgunt Fesulis post haec suffulta columnis,"
            },
            {
                "verse": "Candida templa petes spirituamque domum."
            },
            {
                "verse": "Hunc a fronte locum, quo mitteris, inde videbis,"
            },
            {
                "verse": "Est modo qui gradibus meta futura tuis."
            },
            {
                "verse": "Veneris huc postquam, primum prece numen adora,"
            },
            {
                "verse": "Quod sibi praecipuum casta sacella colunt."
            },
            {
                "verse": "Hinc ubi conversus pulsaveris ostia solers,"
            },
            {
                "verse": "Quae tibi prima domus interioris erunt,"
            },
            {
                "verse": "Ostia pulsanti custos reserabit amicus,"
            },
            {
                "verse": "Nanque patet castis protinus ille locus."
            },
            {
                "verse": "Atria iam subiens cernes loca digna videri"
            },
            {
                "verse": "Plurima, te quorum non remoretur amor,"
            },
            {
                "verse": "Quo minus Annalenam, liber, hanc, maestissime, visas,"
            },
            {
                "verse": "Quae gravis accessus est tibi causa tui."
            },
            {
                "verse": "Vestales quanquam spectabis in ordine castas"
            },
            {
                "verse": "Fundentes sacras in sua vota preces,"
            },
            {
                "verse": "Invenias licet ipse locum, qua parte fuisset"
            },
            {
                "verse": "Haec tibi, quae lachrimas suggeret usque graves,"
            },
            {
                "verse": "Sed puto, non facies, nam sunt graviora, fatemur,"
            },
            {
                "verse": "Haec praecepta, damus quae tibi, parve liber."
            },
            {
                "verse": "Te nihil, heu, poterit, video, retinere ruentem,"
            },
            {
                "verse": "Quo minus hunc adeas inspiciasve locum,"
            },
            {
                "verse": "Quo minus haec miseris implens loca questibus amens"
            },
            {
                "verse": "Effundas querulis verba dolenda modis,"
            },
            {
                "verse": "Parcius ista tamen linguis quia forte favendum"
            },
            {
                "verse": "Est, ibi, tu facies parcius ista tamen."
            },
            {
                "verse": "Cum dederis lachrimas nullis clamoribus actas,"
            },
            {
                "verse": "Implerit tacitus cum tibi corda dolor,"
            },
            {
                "verse": "Annalenam properans adeas dominamque salutes,"
            },
            {
                "verse": "Si dare, qua careas, maeste, salute, queas."
            },
            {
                "verse": "Hanc ubi convenies sacrata in sede locatam,"
            },
            {
                "verse": "Quae tibi divini numinis instar erit,"
            },
            {
                "verse": "Dic, quo consilio, quibus aut rationibus actus"
            },
            {
                "verse": "Viseris hanc vel sit quae tibi causa viae."
            },
            {
                "verse": "Dic, age, sed vultu, qualem decet illius esse,"
            },
            {
                "verse": "Qui miser in lachrimis tempora longa terat."
            },
            {
                "verse": "Dic, liber, Albieram sic te doluisse cadentem,"
            },
            {
                "verse": "Dum ruit, heu, fatis rapta puella malis,"
            },
            {
                "verse": "Ut nihil acciderit quondam tibi tristius usquam"
            },
            {
                "verse": "Nec sit, quod gravius pertimuisse queas,"
            },
            {
                "verse": "Ut, Phaethontiadum fuerint quae dura sororum,"
            },
            {
                "verse": "Haec eadem possis fata timere, liber."
            },
            {
                "verse": "Cum tamen haec ita sint, non est minor ille, supremum"
            },
            {
                "verse": "Sit quamvis, sapiens quem capit Anna, dolor."
            },
            {
                "verse": "Dicitur haec etiam lachrimas fudisse pudicas"
            },
            {
                "verse": "Albitiae fato virginis acta gravi."
            },
            {
                "verse": "Nec mirum, sic Anna piam dilexit alumnam,"
            },
            {
                "verse": "Pignora sola velut Ansia mater amat."
            },
            {
                "verse": "Hanc ubi sis igitur sacro veneratus honore,"
            },
            {
                "verse": "Insuper haec illi pauca, sed apta refer:"
            },
            {
                "verse": "Non ego te, mater, iubeo deponere curas,"
            },
            {
                "verse": "Quas tam legitimo victa dolore geris,"
            },
            {
                "verse": "Haec tantum facienda putes nunc, Anna, rogabo,"
            },
            {
                "verse": "Quae facienda tamen sunt quoque visa mihi,"
            },
            {
                "verse": "Ut tantum spatii tribuamus uterque dolori"
            },
            {
                "verse": "Et tantus nostris sit modus ut lachrimis,"
            },
            {
                "verse": "Illius ut memores solitum servemus amorem,"
            },
            {
                "verse": "Hanc ut uterque prius, nunc et uterque colat."
            },
            {
                "verse": "Tu precibus sacrum castis augebis honorem,"
            },
            {
                "verse": "Est quem pro meritis nuper adepta suis,"
            },
            {
                "verse": "Ast ego, quae totum fuerint celebranda per orbem,"
            },
            {
                "verse": "Illius in nomen carmina sancta canam."
            },
            {
                "verse": "Sic ea te superis melior duce fiet in oris,"
            },
            {
                "verse": "Vivet et hic numeris aurea facta meis."
            }
        ],
        [
            {
                "verse": "Huc, quaecunque tenes Arni vada fluminis aut quae"
            },
            {
                "verse": "Incolis Etruscas, nympha pudica, domos"
            },
            {
                "verse": "Et quaecunque piae mores imitata Dianae"
            },
            {
                "verse": "Prosequeris castos per iuga summa choros,"
            },
            {
                "verse": "Huc, precor, ut venias pectus percussa decorum"
            },
            {
                "verse": "Et manibus maestas dilaniata comas."
            },
            {
                "verse": "Nanque Fluentinis formosior una puellis"
            },
            {
                "verse": "Occidit, Albitiae fama decusque domus."
            },
            {
                "verse": "Occidit Albierae fato pia forma nefando,"
            },
            {
                "verse": "Cura patri misero, cura dolenda viro."
            },
            {
                "verse": "Nec fuit indignum, saevissima numina, Parcae,"
            },
            {
                "verse": "Illius, heu, plenas sic lacerasse colos."
            },
            {
                "verse": "Vix haec infelix vitae tria lustra peregit,"
            },
            {
                "verse": "Cum cecidit saevae facta rapina neci."
            },
            {
                "verse": "Profuit Albitiae nil optima forma puellae,"
            },
            {
                "verse": "Qua poterat superas urere pulchra deas."
            },
            {
                "verse": "Ah, quotiens dolitura nefas Venus aurea dixit:"
            },
            {
                "verse": "Illa Cupidinibus altera mater erat."
            },
            {
                "verse": "Quid iuvat ingenium, variis quid lingua figuris?"
            },
            {
                "verse": "Pallada quid prodest mille referre modis?"
            },
            {
                "verse": "Quidve pudicitiam penitus servasse? Quid aureis"
            },
            {
                "verse": "Moribus Etruscas exuperasse nurus?"
            },
            {
                "verse": "Optima quaeque rapit tollens tria Cerberus ora,"
            },
            {
                "verse": "Deterius numeris praevalet omne suis."
            },
            {
                "verse": "Flos erat, ipsa cadit moriturque Polyxena virgo"
            },
            {
                "verse": "Iam sene tam miserum matre vidente nefas,"
            },
            {
                "verse": "Interpres superum cecidit Cassandra deorum,"
            },
            {
                "verse": "Hecuba delirans inde superstes erat."
            },
            {
                "verse": "Quid referam matris pro te, quid vota mariti,"
            },
            {
                "verse": "Plura licet fuerint, nil valuisse tamen."
            },
            {
                "verse": "Atra dies aderat vitae tibi terminus actae"
            },
            {
                "verse": "Fortibus illa quidem saepe tremenda viris,"
            },
            {
                "verse": "Iam stabat vacuaque colo dea de tribus una,"
            },
            {
                "verse": "Ut secet auratas livida Parca comas,"
            },
            {
                "verse": "Cum solata virum, cum tu solata parentem"
            },
            {
                "verse": "In trepidis loqueris talia verba modis:"
            },
            {
                "verse": "Sancte, quid, heu, coniunx, lachrimas ita fundis acerbas,"
            },
            {
                "verse": "Quid pater, ingeminans verba dolenda refers?"
            },
            {
                "verse": "Tristia quae vitae disrumpit stamina, Clotho"
            },
            {
                "verse": "Non audit miseras invidiosa preces."
            },
            {
                "verse": "Illa proterva magis, semper magis improba saevit,"
            },
            {
                "verse": "Quo magis est meritis exagitata piis,"
            },
            {
                "verse": "Neve, quod illa manus mihi nunc inferre moratur,"
            },
            {
                "verse": "Id facit a verbis Parca retenta bonis."
            },
            {
                "verse": "Sed, quia Saturni superis expectat ab oris"
            },
            {
                "verse": "Improba de nobis tristia signa dari,"
            },
            {
                "verse": "Quae simul accipiet, non me remorabitur hora,"
            },
            {
                "verse": "Lurida sed nigras inferet illa manus."
            },
            {
                "verse": "Non genus Albitium, talis neque gratia formae,"
            },
            {
                "verse": "Spectatis qualem, proderit ulla mihi."
            },
            {
                "verse": "Non decus, heu, famae, non vita, pudica nec aetas"
            },
            {
                "verse": "Me queat e nigris eripuisse rogis."
            },
            {
                "verse": "Nil, Sismunde, tibi fuerim, quod sponsa iuvabit;"
            },
            {
                "verse": "Me tua defendet mutua cura nihil."
            },
            {
                "verse": "Nil prodesse queat cari mihi cura parentis,"
            },
            {
                "verse": "Is licet assiduo corda dolore premat."
            },
            {
                "verse": "Proderit haud populus faciens mihi vota benignus,"
            },
            {
                "verse": "Vota procellosis illa ferenda Notis."
            },
            {
                "verse": "Et calcanda semel cunctis via mortis acerbae,"
            },
            {
                "verse": "Omnibus atra semel Styx adeunda palus."
            },
            {
                "verse": "Discite, qui statis iuvenes teneraeque puellae,"
            },
            {
                "verse": "Terrenis solidum rebus adesse nihil."
            },
            {
                "verse": "Plura locuturae gelidum mors improba pectus"
            },
            {
                "verse": "Occupat et saevas iniicit usque manus."
            },
            {
                "verse": "Illa graves tollens oculos vix pectore ab imo:"
            },
            {
                "verse": "O pater, o coniunx, - inquit, - amate, vale!"
            },
            {
                "verse": "Dixerat et fatis tandem confecta malignis"
            },
            {
                "verse": "Deserit in gelido candida membra toro."
            },
            {
                "verse": "Hic quos clamores dederit pia turba dolentum,"
            },
            {
                "verse": "Musa licet faveat, nemo referre queat."
            },
            {
                "verse": "Nam patris ut sileam gemitus sileamve mariti"
            },
            {
                "verse": "Utque pius lachrimas fudit uterque pias."
            },
            {
                "verse": "Astabant matres lecto tristesque puellae,"
            },
            {
                "verse": "Copia carminibus non referenda meis."
            },
            {
                "verse": "Quaelibet ac miseris tundentes pectora palmis"
            },
            {
                "verse": "Figebant gelidis oscula maesta genis."
            },
            {
                "verse": "Tractabant aliae niveum de vertice crinem,"
            },
            {
                "verse": "Posset Apollineas qui superare comas."
            },
            {
                "verse": "Atque aliqua ex illis dixit: Fera Parca, supremas"
            },
            {
                "verse": "Iam potes e medio tollere acerba deas."
            },
            {
                "verse": "Iam potes in superos tua iura tenere beatos,"
            },
            {
                "verse": "Si cecidit manibus sic dea tanta tuis."
            },
            {
                "verse": "Nam, velut haec fuerat formosior una deabus,"
            },
            {
                "verse": "Credideram, penitus ne moritura foret."
            },
            {
                "verse": "Haec cum nympha tibi non exaudita referret,"
            },
            {
                "verse": "In nemus Elysium candida vertis iter."
            },
            {
                "verse": "Huc te mortales nullae comitantur euntem,"
            },
            {
                "verse": "Sed quibus in superas sunt loca certa domos."
            },
            {
                "verse": "Relligio, Pietas te sunt Charitesque secutae,"
            },
            {
                "verse": "Te Decus ingenuum purpureusque Pudor."
            },
            {
                "verse": "Quid memorem sanctamque Fidem caramve sororem,"
            },
            {
                "verse": "Icarea lances quae tenet arte pares?"
            },
            {
                "verse": "Teque Pudicitiae decor aureus, aurea summae"
            },
            {
                "verse": "Forma Venustatis rite secuta fuit."
            },
            {
                "verse": "His comes irriguos fontes et amoena vireta"
            },
            {
                "verse": "Deveniens nuribus prata tenenda piis,"
            },
            {
                "verse": "Per Tiberim Romae matrem quae sola deorum"
            },
            {
                "verse": "Traxerat, occurret Claudia prisca tibi."
            },
            {
                "verse": "Illa manu capiens te per nemus ire docebit"
            },
            {
                "verse": "Erudiens cultus casta puella pios."
            },
            {
                "verse": "Hic expectabis fidum dea facta maritum,"
            },
            {
                "verse": "Mortales donec deserat ille vices,"
            },
            {
                "verse": "Est ubi tam tristi fatorum sorte negatum,"
            },
            {
                "verse": "Dum superes, tecum vivat ut ille simul,"
            },
            {
                "verse": "Sitis ut hic iunctis animis et mente futuri,"
            },
            {
                "verse": "Dum sol occiduas ingredietur aquas."
            }
        ],
        [
            {
                "verse": "Prima velut lachrimas statuisti fundere primas"
            },
            {
                "verse": "Albitiae fato virginis acta gravi,"
            },
            {
                "verse": "Sic precor, ut posthac longum, mea Musa, dolorem,"
            },
            {
                "verse": "Quem modo coepisti, continuare velis."
            },
            {
                "verse": "Carmen ut ad maestum quosdam movisse videris,"
            },
            {
                "verse": "Sic reliquos tristi fronte movere queas."
            }
        ],
        [
            {
                "verse": "Quid iuvat Albieram ingenium, quid forma, quid aetas,"
            },
            {
                "verse": "Quid te nobilitas Albitiumque decus,"
            },
            {
                "verse": "Quid te, quod iuveni primati sponsa fuisses,"
            },
            {
                "verse": "Quidve Pudicitiae cuncta dedisse piae?"
            },
            {
                "verse": "Ecce iaces, subito truncant dum fila sorores,"
            },
            {
                "verse": "Delitiae patris delitiaeque viri."
            }
        ],
        [
            {
                "verse": "Care, quid, heu, coniunx, lachrimas ita volvis inanes?"
            },
            {
                "verse": "Nil iuvat, heu, fuerim sponsa quod ante tibi,"
            },
            {
                "verse": "Nil genus Albitium, nil, heu, mihi vita pudica,"
            },
            {
                "verse": "Nil valet in mortem forma suprema mihi."
            },
            {
                "verse": "Quod tamen Albierae rapitur mihi fraude maligna,"
            },
            {
                "verse": "Viventi pensent hoc tibi fata. Vale."
            }
        ],
        [
            {
                "verse": "Coniuge quid rapta lachrimas, Sismunde, pudicas"
            },
            {
                "verse": "Fundis? Sum vulgo mortua, vivo tibi."
            }
        ],
        [
            {
                "verse": "Albierae fato iacet hic pia forma severo,"
            },
            {
                "verse": "Ante diem misero rapta puella viro."
            }
        ],
        [
            {
                "verse": "Mortua sis reliquis quamvis, sanctissima coniunx,"
            },
            {
                "verse": "Aeternum vives tu tamen una mihi."
            }
        ],
        [
            {
                "verse": "Albierae nil triste tulit mihi mortis imago,"
            },
            {
                "verse": "Vir, me sola tui cura molesta premit."
            }
        ],
        [
            {
                "verse": "Conditur Albierae decus hic et forma puellae,"
            },
            {
                "verse": "Maxima cura viri, maxima cura patris."
            }
        ],
        [
            {
                "verse": "Ne, pater, ulla mei quoquam tibi cura recedat."
            },
            {
                "verse": "Mortua quis putet hoc? Nunc tibi vivo magis."
            }
        ],
        [
            {
                "verse": "Pone modum lachrimis, Stygias nam busta tenebras"
            },
            {
                "verse": "Cum semel intrarunt, non revocare datur."
            },
            {
                "verse": "Nam tua, mi genitor, satis haec mihi cura fuisset,"
            },
            {
                "verse": "Tam cito ne rapiar, si modo fata sinant."
            }
        ],
        [
            {
                "verse": "Proh dolor, Albieram sic te fata impia tangunt?"
            },
            {
                "verse": "Ausa nefas tantum sic rapit atra dies."
            },
            {
                "verse": "Credideram, veluti formosior una deabus"
            },
            {
                "verse": "Protinus extiteras, ne moritura fores."
            }
        ],
        [
            {
                "verse": "Si formosa decens, si sum tibi visa pudica,"
            },
            {
                "verse": "Si tibi, dum vixi, maxima cura fui,"
            },
            {
                "verse": "Albierae subeat cum nunc pars optima caelum,"
            },
            {
                "verse": "Me mage, quo melior sum, vir, amare velis."
            }
        ]
    ]
}