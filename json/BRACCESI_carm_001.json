{
    "author": "Alessandro Braccesi",
    "title": "carmina",
    "url": "http://www.poetiditalia.it/texts/BRACCESI|carm|001",
    "text": [
        [],
        [
            {
                "verse": "amorum libellus"
            }
        ],
        [
            {
                "verse": "Guido, clara Ducis Federici atque inclyta, salve,"
            },
            {
                "verse": "Ausonias inter, soboles celeberrima, gentes,"
            },
            {
                "verse": "Feltria, cuius iam notum est super aethera nomen."
            },
            {
                "verse": "Vix tria lustra licet tua dum non impleat aetas,"
            },
            {
                "verse": "Est tamen in teneris virtus maturior annis,"
            },
            {
                "verse": "Deque tuo forti manat prudentia praecox"
            },
            {
                "verse": "Pectore, et excelsas agitas res mente: paternum"
            },
            {
                "verse": "Immortale decus, priscis aequabile saeclis,"
            },
            {
                "verse": "Tu virtute nova titulis augebis avitis,"
            },
            {
                "verse": "Et tua maiorum superabit gloria famam."
            },
            {
                "verse": "Sed, quanquam laudesque tuas magnique parentis"
            },
            {
                "verse": "Ipse ego sum cupidus memorandaque dicere facta,"
            },
            {
                "verse": "Deficiunt vires ad tantae pondera molis;"
            },
            {
                "verse": "Nam pater et natus victura volumina poscunt,"
            },
            {
                "verse": "Dignus uterque sacri facundo pectore vatis."
            },
            {
                "verse": "Quare, age, parva me, monumenta et pignora amoris"
            },
            {
                "verse": "Accipe, prae cunctis ego te quo prosequor unum:"
            },
            {
                "verse": "Pellege luminibus placidis quae carmina quondam"
            },
            {
                "verse": "Lusimus inculto calamo iuvenilibus annis."
            },
            {
                "verse": "Novimus et quanvis vena mihi paupere quantum"
            },
            {
                "verse": "Effluat exiguus lutulento rivulus ore,"
            },
            {
                "verse": "Me tamen audaces iussit componere versus"
            },
            {
                "verse": "Imperiosus amor, quem non est temnere tutum."
            },
            {
                "verse": "Qui mortale genus non tantum regnat in omne,"
            },
            {
                "verse": "Sed sua caelicolas in vincula dura coegit,"
            },
            {
                "verse": "Impulit ut scriptis ausim committere nugas,"
            },
            {
                "verse": "Profiteor sacri qui nomina nulla poetae"
            },
            {
                "verse": "Nec lotum Aoniis caput immersavimus undis,"
            },
            {
                "verse": "Anserulus niveos inter sed raucus olores,"
            },
            {
                "verse": "Inter aves blesus vocales obstrepo corvus."
            },
            {
                "verse": "Iamque vale, et longaeva tibi tua fila sorores"
            },
            {
                "verse": "Concordes iubeant foelicia nectere fata;"
            },
            {
                "verse": "Et licet ipsa tibi longissima vita supersit,"
            },
            {
                "verse": "Sis tamen ut foelix per tempora cuncta precamur."
            }
        ],
        [
            {
                "verse": "Saepe licet noster tentaverit ante libellus"
            },
            {
                "verse": "Guidonis celebres velle subire domos,"
            },
            {
                "verse": "Saepe licet tulerit gressus ad liminis usque"
            },
            {
                "verse": "Intrepidus metas attigeritque fores;"
            },
            {
                "verse": "Cum tamen aspexit nitidis exculta columnis"
            },
            {
                "verse": "Atria, digna sacro non nisi rege coli,"
            },
            {
                "verse": "Auratasque trabes, variis et marmora circum"
            },
            {
                "verse": "Viva modis, veterum sculptaque busta manu,"
            },
            {
                "verse": "Intus et egregios vidit clarosque poetas"
            },
            {
                "verse": "Et loca facundis omnia plena viris,"
            },
            {
                "verse": "Usque oculos adeo praestrinxit splendor ab alto"
            },
            {
                "verse": "Defluus, atque ingens induit ora pudor,"
            },
            {
                "verse": "Ut, maiestati potis haud subsistere tantae,"
            },
            {
                "verse": "Extiterit, timidus rettuleritque pedes."
            },
            {
                "verse": "Sed tandem fretus mansueti principis aula,"
            },
            {
                "verse": "Ecce, licet pavidus, regia tecta petit."
            }
        ],
        [
            {
                "verse": "Forte legent iuvenes siqui mea carmina, tantum"
            },
            {
                "verse": "Haec moneo, arrectis auribus, ante bibant."
            },
            {
                "verse": "Ut sit amor, discant, spes lubrica, somnia, lusus,"
            },
            {
                "verse": "Perfida sitque fides, sedulus utque dolus;"
            },
            {
                "verse": "Anguis ut herboso lateat sub cespite fallax,"
            },
            {
                "verse": "Noxque sit ut fulgens, ut tenebrosa dies,"
            },
            {
                "verse": "Solicitus timor ut, ratioque pigerrima, carcer,"
            },
            {
                "verse": "Praecipites ducit quo via lata viros;"
            },
            {
                "verse": "Exitus ut multis erroribus implicet omnes,"
            },
            {
                "verse": "Multivagisque pedes ambiat ille plicis;"
            },
            {
                "verse": "Gaudia sint illic ut tristia laetaque damna,"
            },
            {
                "verse": "Cura vigil semper, dulcis inersque dolor."
            },
            {
                "verse": "Denique cognoscant, miseris mortalibus ut sint"
            },
            {
                "verse": "Condita nulla solo dira venena magis,"
            },
            {
                "verse": "Sed tanquam crudele nefas pestemque timendam"
            },
            {
                "verse": "Effugiant laqueos, saeve Cupido, tuos."
            }
        ],
        [
            {
                "verse": "Ruperat ulla meos non dum anxia cura sopores"
            },
            {
                "verse": "Nec me dum verus solicitarat amor,"
            },
            {
                "verse": "Non dum expertus eram pharetrati numinis arma,"
            },
            {
                "verse": "Nec mea dum pallens tinxerat ora color -"
            },
            {
                "verse": "Tela sed imprudens hostilia nulla timebam,"
            },
            {
                "verse": "Et metus in nostro pectore nullus erat -,"
            },
            {
                "verse": "Armatus cum me iaculis aggressus inermem"
            },
            {
                "verse": "In caput insiluit fortibus ille meum,"
            },
            {
                "verse": "Opposuitque mihi radiantia lumina Florae,"
            },
            {
                "verse": "Pulchrius in tota qua foret urbe nihil"
            },
            {
                "verse": "Esset ut aeterno quae me consumeret igne"
            },
            {
                "verse": "Collaque perpetuo subderet una iugo."
            },
            {
                "verse": "Cuius saepe licet formae mihi nota fuisset"
            },
            {
                "verse": "Fama prius, nostri causa futura mali,"
            },
            {
                "verse": "Hanc non ante tamen quam cum mea corda Cupido"
            },
            {
                "verse": "Fixit, viderunt lumina nostra deam."
            },
            {
                "verse": "Tempore nanque fuit visusque et vulnus eodem:"
            },
            {
                "verse": "Curaque oculis subito prompta sagicta fuit."
            },
            {
                "verse": "Nec secus imbrifero saepe alta Ceraunia vere"
            },
            {
                "verse": "Igne calent, celeri fulmine tacta Iovis,"
            },
            {
                "verse": "Quam miser ut vidi visamque repente cupivi,"
            },
            {
                "verse": "Illius extemplo captus amore fui;"
            },
            {
                "verse": "Ac tenerae veluti caerae quicunque caracter"
            },
            {
                "verse": "Imprimitur, propere concipit illa tenax,"
            },
            {
                "verse": "Sic impressa meis dominae florentis imago"
            },
            {
                "verse": "Est oculis, ullo non peritura die;"
            },
            {
                "verse": "Aeoliae nec tot fabricat Vulcanus in antro"
            },
            {
                "verse": "Vincla cathenatis nexibus aut Lipare,"
            },
            {
                "verse": "Quot crudelis amor circum mea colla revinxit,"
            },
            {
                "verse": "Non nisi vix misera dissolvenda nece."
            },
            {
                "verse": "Sed licet exagitent hi nunc mea corda calores,"
            },
            {
                "verse": "Ardeat assiduo pectus et igne meum,"
            },
            {
                "verse": "Non tamen hoc uri rapido dedignor ab aestu,"
            },
            {
                "verse": "Nec mihi difficile est haec in amore pati."
            },
            {
                "verse": "Nec Stheropes quicquid, Brontes vastusque Pyracmon,"
            },
            {
                "verse": "Ignis habent, quicquid Sicilis Aetna vomit,"
            },
            {
                "verse": "Effugiam, domina modo non contemnar amata,"
            },
            {
                "verse": "Nec se difficilem praebeat illa mihi,"
            },
            {
                "verse": "Dum modo se nobis saltem patiatur amari,"
            },
            {
                "verse": "Si non dura Florae pectora versat amor."
            },
            {
                "verse": "Nam queat haec pulchris forma certare deabus,"
            },
            {
                "verse": "Nam queat haec forma vincere Tyndarida."
            },
            {
                "verse": "Huic talis facies, quali te, candida, Marti"
            },
            {
                "verse": "Olim, Erycina, tuo concubuisse ferunt;"
            },
            {
                "verse": "Tales huic oculi, quales duo sydera possis"
            },
            {
                "verse": "Dicere vel geminas credere nocte faces;"
            },
            {
                "verse": "Huic mynio labrum certe nil distat Ibero,"
            },
            {
                "verse": "Dens ebore est illi candidiorque nive;"
            },
            {
                "verse": "Flavus et in nodos per lactea colla reflexus"
            },
            {
                "verse": "Crinis et heroas ureret atque deos."
            },
            {
                "verse": "Denique tam pulchra est, tam nulla in corpore menda,"
            },
            {
                "verse": "Extet ut in toto pulchrius orbe nihil."
            },
            {
                "verse": "Hanc ego, nec fallor, caelestia numina credo"
            },
            {
                "verse": "Certatim manibus composuisse suis,"
            },
            {
                "verse": "Altera quo terris facies humana rediret,"
            },
            {
                "verse": "Pro qua vel rursus Troia cremanda foret."
            }
        ],
        [
            {
                "verse": "Stemmata si veterum nequeo iactare parentum,"
            },
            {
                "verse": "Ducitur a claris nec mihi sanguis avis,"
            },
            {
                "verse": "Si neque maiorum possum numerare triumphos,"
            },
            {
                "verse": "Si celebrat gentem gloria nulla meam,"
            },
            {
                "verse": "Si mihi nec multis scinduntur iugera aratris,"
            },
            {
                "verse": "Nec Lybiae segetes horrea nostra replent,"
            },
            {
                "verse": "Nec Pario nobis insignia marmore fulgent"
            },
            {
                "verse": "Tecta, nec archetypis atria nostra micant,"
            },
            {
                "verse": "Si mihi nec multo digitus circundatur auro,"
            },
            {
                "verse": "Sique latus nostrum dibapha nulla tegit:"
            },
            {
                "verse": "At me Pierides non aspernantur alumnum."
            },
            {
                "verse": "Carminibusque meis doctus Apollo favet,"
            },
            {
                "verse": "Integritas etiam vitae moresque probati"
            },
            {
                "verse": "Me faciunt clarum nobilitantque satis."
            },
            {
                "verse": "Praeterea fastu sum non ego turgidus ullo,"
            },
            {
                "verse": "Ambitiove animum non premit atra meum,"
            },
            {
                "verse": "Nec mihi divitias, nec celsa palatia regum,"
            },
            {
                "verse": "Nec scindant posco pinguia rura boves:"
            },
            {
                "verse": "Sunt mihi cuncta satis quae sors obiecit amica,"
            },
            {
                "verse": "Utor et ipse mea conditione libens."
            },
            {
                "verse": "Sed mihi tu fulvo, virtus, pretiosior auro"
            },
            {
                "verse": "Sola places, probitas, ingenuusque pudor;"
            },
            {
                "verse": "Haec ego, cunctarum, longe gratissima rerum,"
            },
            {
                "verse": "Contulerim nullis praemia divitus."
            },
            {
                "verse": "Nam quid opes, quid regna iuvant, quid gemma, quid aurum,"
            },
            {
                "verse": "Nomina vel priscae quid generosa domus,"
            },
            {
                "verse": "Singula quandoquidem fortunae lusibus acris"
            },
            {
                "verse": "Subdita sunt, nullis fortia praesidiis?"
            },
            {
                "verse": "Permanet at virtus nullis obnoxia fatis,"
            },
            {
                "verse": "Et comiti nunquam vellitur illa suo,"
            },
            {
                "verse": "Eripiturque viris nunquam, seu munere functis"
            },
            {
                "verse": "Vitae, seu quibus est sanguis et aura comes."
            },
            {
                "verse": "Innumeris homines opibus firmisque reponit"
            },
            {
                "verse": "Sedibus, aeternos haec facit una viros,"
            },
            {
                "verse": "Unica nobilitas haec est et sanguinis imus"
            },
            {
                "verse": "Splendor, divitiae, gloria, fama, genus;"
            },
            {
                "verse": "Haec praeclara hominum cunctorum stemmata reddit,"
            },
            {
                "verse": "Ac titulis tollit nomen in astra novis."
            },
            {
                "verse": "Si mihi tu placidos igitur monstrabis ocellos"
            },
            {
                "verse": "Teque meis votis praebueris facilem,"
            },
            {
                "verse": "O quam te celebrem reddent mea carmina, Flora,"
            },
            {
                "verse": "Et notum per me quam tibi nomen erit;"
            },
            {
                "verse": "Nam dabis ingenium nobis in carmina summum:"
            },
            {
                "verse": "Tu mihi Calliope, tu mihi Phoebus eris!"
            },
            {
                "verse": "Te neque laude sua superabit amica Tibulli,"
            },
            {
                "verse": "Nec cui delitiae passer amatus erant;"
            },
            {
                "verse": "Cynthia non vincet numeris cantata Properti,"
            },
            {
                "verse": "Praestiterit nec te pulchra Neaera magis,"
            },
            {
                "verse": "Formosam poteris Galli superasse Lycorim,"
            },
            {
                "verse": "Nasonis cedet bella Corimna tibi."
            },
            {
                "verse": "Denique tu cunctis certabis, Flora, puellis,"
            },
            {
                "verse": "Carmine quas celebres Musa vetusta facit."
            }
        ],
        [
            {
                "verse": "Ut solet incautus fatales piscis ad escas"
            },
            {
                "verse": "Currere, quas vitreis contegit hamus aquis;"
            },
            {
                "verse": "Nocturno simplex etiam ceu tempore quaerens"
            },
            {
                "verse": "In tenebris, ductus lucis amore, diem,"
            },
            {
                "verse": "Ardentem volitat circum, levo omine, testam"
            },
            {
                "verse": "Papilio, donec totus ab igne perit:"
            },
            {
                "verse": "Sic ego saepe mihi mocituris cogor ocellis"
            },
            {
                "verse": "Offerre, et damnis sedulus esse meis,"
            },
            {
                "verse": "Ad quos dura trahunt nolentem fata videndos,"
            },
            {
                "verse": "Et scio me, quod edat molliter ossa sequi,"
            },
            {
                "verse": "Nec tamen invenio quaesitum pellere morbum"
            },
            {
                "verse": "Optatumque malum qua ratione queam."
            },
            {
                "verse": "Nam formosa ferox adeo tua lumina bellum"
            },
            {
                "verse": "Assiduo mecum, candida Flora, gerunt,"
            },
            {
                "verse": "Ut proprias his te sedes posuisse, Cupido,"
            },
            {
                "verse": "Atque tuis alis nidificasse putem;"
            },
            {
                "verse": "Improbe, letiferas promis nanque inde sagictas,"
            },
            {
                "verse": "Capses, vincla, dolos, spicula, rete, faces."
            },
            {
                "verse": "In summo Titan paulatim monte resolvit"
            },
            {
                "verse": "Ut gelidas calido fervidus ore nives."
            },
            {
                "verse": "Sic tua me lenta consumunt lumina flamma,"
            },
            {
                "verse": "Exitium capiti pernitiesque meo."
            },
            {
                "verse": "Quis neget esse oculos pharetrati numinis arma,"
            },
            {
                "verse": "Materiam, stimulos, vulnera, tela, manus,"
            },
            {
                "verse": "Urere cum possis oculis stellantibus Hebrum,"
            },
            {
                "verse": "Astrictis glacie cum magis horret aquis,"
            },
            {
                "verse": "Et mollire queas silices, adamantaque durum,"
            },
            {
                "verse": "Flectere vel tigres omnigenumque pecus?"
            },
            {
                "verse": "Phorcinis mutasse viros in saxa Medusa"
            },
            {
                "verse": "Dicitur et formas supposuisse novas:"
            },
            {
                "verse": "Altera tu rursus versaris in orbe Medusa,"
            },
            {
                "verse": "Cui similes vires maxima forma dedit,"
            },
            {
                "verse": "Me nunc in glaciem quoniam, modo vertis in ignem,"
            },
            {
                "verse": "Spe modo nostra reples et modo corda metu;"
            },
            {
                "verse": "Cum libet, ingenio vires animumque ministras,"
            },
            {
                "verse": "Cum placet, insipidum me timidumque facis;"
            },
            {
                "verse": "Tempore saepe hilarem tristem me reddis eodem,"
            },
            {
                "verse": "Elicis et risus, exprimis et lachrymas."
            },
            {
                "verse": "Carpatio solitum non plures vertere sese"
            },
            {
                "verse": "In formas Protheum gurgite fama refert,"
            },
            {
                "verse": "Quam tu, Flora, meos transformes, aurea, sensus,"
            },
            {
                "verse": "Ingenium, mores, arbitriumque simul."
            },
            {
                "verse": "Occiduas qualis sol cum se mersit in undas"
            },
            {
                "verse": "Cuncta nigris tenebris nocte silente replet,"
            },
            {
                "verse": "Densa oculos talis nostros caligine complet"
            },
            {
                "verse": "Lux tua, se postquam subtrahit illa mihi."
            },
            {
                "verse": "Ac tibi discedens, vinctamque aegramque relinquo"
            },
            {
                "verse": "Tunc animam, mecum corpus inane ferens;"
            },
            {
                "verse": "Anxia nam totiens ut te, sua vincla, sequatur,"
            },
            {
                "verse": "Corpore, vera loquor, vellitur ipsa meo,"
            },
            {
                "verse": "Me quotiens cupide linquis te, Flora, videntem,"
            },
            {
                "verse": "Expellit quotiens clausa fenestra procul."
            },
            {
                "verse": "O quam me miserum, quam tristem reddit amantem"
            },
            {
                "verse": "Hic, ubi non video te, mea Flora, locus;"
            },
            {
                "verse": "Nam quicquid tota cerno te praeter in urbe,"
            },
            {
                "verse": "Id mihi langorem moestitiamque parit."
            },
            {
                "verse": "Denique nil cupio nisi te, formosa, videre,"
            },
            {
                "verse": "Aspectu quoniam stat mea vita tuo,"
            },
            {
                "verse": "Est qui nostrorum requies et causa laborum"
            },
            {
                "verse": "Atque mei finis principiumque mali."
            },
            {
                "verse": "Effugisse velim, sed me radiantis ocelli"
            },
            {
                "verse": "Splendor in arbitrio non sinit esse meo,"
            },
            {
                "verse": "In partem valeam cum me convertere nullam,"
            },
            {
                "verse": "Quin facies oculis sit tua iuncta meis."
            },
            {
                "verse": "Mille licet rerum speties ac mille figuras"
            },
            {
                "verse": "Aspiciamque uno tempore plura licet,"
            },
            {
                "verse": "Ora tamen video tua, formosissima, tantum,"
            },
            {
                "verse": "Ardenti misero cerneris una mihi."
            },
            {
                "verse": "Denique carminibus possem comprehendere nullis"
            },
            {
                "verse": "Quam tua me vinctum lumina sacra tenent,"
            },
            {
                "verse": "Quis ego cum careo, male tunc me vexat amantem,"
            },
            {
                "verse": "Tunc gravis exagitat pectora nostra dolor."
            },
            {
                "verse": "At, siquando tuos erga me flectis ocellos,"
            },
            {
                "verse": "Aetherei quos tu fulguris instar habes,"
            },
            {
                "verse": "Nullus amans toto est tunc me foelicior orbe,"
            },
            {
                "verse": "Aequalem me tunc regibus esse puto."
            }
        ],
        [
            {
                "verse": "Qui colitis variis studiis atque artibus urbes"
            },
            {
                "verse": "Perpetuumque intra moenia fertis onus,"
            },
            {
                "verse": "Nec fugitis plaebis vanos audire tumultus,"
            },
            {
                "verse": "At iuvat insani turba molesta fori,"
            },
            {
                "verse": "Auratasque domos penetratis et atria regum,"
            },
            {
                "verse": "Quos agitat semper ambitiosa lues,"
            },
            {
                "verse": "Quos nimium cupidos grandique libidine captos"
            },
            {
                "verse": "Solicitant misere, dum cumulantur, opes,"
            },
            {
                "verse": "Nil mihi vobiscum: non haec me cura fatigat."
            },
            {
                "verse": "Sit procul haec a me pestis iniqua diu."
            },
            {
                "verse": "Nanque movent nil me regali splendida luxu"
            },
            {
                "verse": "Tecta, nec insigni marmore fulcta domus;"
            },
            {
                "verse": "Non animum mentemque favor civilis et aura"
            },
            {
                "verse": "Vel plausus dubiam corripuere meam;"
            },
            {
                "verse": "Sarranoque iuvat nil me requiescere lecto,"
            },
            {
                "verse": "Fessa nec in Thyrio membra fovere toro,"
            },
            {
                "verse": "Assyrio vestis nec me fucata veneno,"
            },
            {
                "verse": "Aurea nec Baccho pocula fusa premunt:"
            },
            {
                "verse": "Sed mihi rura placent tantum villaeque salubres,"
            },
            {
                "verse": "Saltus, et a variis cognita lustra feris;"
            },
            {
                "verse": "Collis, et irrigui pictis in vallibus amnes,"
            },
            {
                "verse": "Lucus, et umbrosis montibus antra placent,"
            },
            {
                "verse": "Quandoquidem retinent caram dulcemque puellam,"
            },
            {
                "verse": "Qua sine despiciam maxima regna Iovis:"
            },
            {
                "verse": "Pro qua vel possim tutus deponere vitam"
            },
            {
                "verse": "Atque subire queam cuncta pericla libens!"
            },
            {
                "verse": "Quae postquam apricos hilaris migravit in agros"
            },
            {
                "verse": "Prataque multiplici mollia flore colit,"
            },
            {
                "verse": "O ego quam cupio totos perferre labores"
            },
            {
                "verse": "Ruris et aestivi tedia ferre canis:"
            },
            {
                "verse": "Insuetumque iugo possim vel subdere collum,"
            },
            {
                "verse": "Scindere vel duram laetus arator humum!"
            },
            {
                "verse": "Hic neque turpe mihi dominae servilia blandae"
            },
            {
                "verse": "Officia extiterit quaeque subire meae,"
            },
            {
                "verse": "Lilia quae manibus nunc candida carpit eburnis,"
            },
            {
                "verse": "Nunc legit et violas purpureasque rhosas,"
            },
            {
                "verse": "Nunc vario pulchras contexens flore corollas"
            },
            {
                "verse": "Imponit capiti pulchrior illa suo,"
            },
            {
                "verse": "Et modo narcissum viridi perfundit achanto:"
            },
            {
                "verse": "Omnia sic late complet odore loca."
            },
            {
                "verse": "Naiades hanc ducunt circum de more choreas"
            },
            {
                "verse": "Mutatisque canunt carmina docta notis;"
            },
            {
                "verse": "Pan ovium custos, Fauni, Satyrique bicornes,"
            },
            {
                "verse": "Cunctorumque simul rustica turba deum,"
            },
            {
                "verse": "Illius a facie nequeunt avertere visum:"
            },
            {
                "verse": "Suspirant, forma dispereuntque nova."
            },
            {
                "verse": "Gratia tanta soli est, caeli claementia tanta"
            },
            {
                "verse": "Hic, ubi Flora trahit pulchra puella moram,"
            },
            {
                "verse": "Mitius ut spirent illic Eurusque Nothusque,"
            },
            {
                "verse": "Saeviat atque minus horrida semper hiems."
            },
            {
                "verse": "Deprimit insanos illic et temperat aestus"
            },
            {
                "verse": "Aura levis, non huc fulmina dira cadunt;"
            },
            {
                "verse": "Ipsa ferunt illic segetes foelicius arva,"
            },
            {
                "verse": "Omnia sunt illo fertiliora solo;"
            },
            {
                "verse": "Sponte sua veniunt illic et mitia poma,"
            },
            {
                "verse": "Pampinea tegitur dulcior uva coma."
            },
            {
                "verse": "Denique tam rarae tanta est reverentia formae,"
            },
            {
                "verse": "Insit ut huic numen, quem colit ipsa, loco."
            },
            {
                "verse": "Urbs procul esto igitur, vos o salvete, puellae,"
            },
            {
                "verse": "Rura, voluptates hospitiumque meae;"
            },
            {
                "verse": "Vosque valete mei suaves doctique sodales,"
            },
            {
                "verse": "Nil quibus, hanc praeter, carius esse solet."
            },
            {
                "verse": "Forte diu posthac vos non mirabor in urbe,"
            },
            {
                "verse": "Cura dominam teneant dulcia rura meam."
            }
        ],
        [
            {
                "verse": "Hei mihi, difficile est rapidas abscondere flammas,"
            },
            {
                "verse": "Difficile est morbum dissimulare gravem:"
            },
            {
                "verse": "Quam miser est clauso siquis comburitur igni"
            },
            {
                "verse": "Et caecum tacito pectore vulnus alit,"
            },
            {
                "verse": "Quam stolidus siquis celando vincere amorem"
            },
            {
                "verse": "Sperat, et ardentes pellere corde faces."
            },
            {
                "verse": "Hei mihi, suppressus vehementius urit amantes"
            },
            {
                "verse": "Et magis extremis ossibus haeret amor:"
            },
            {
                "verse": "Quove magis frenatur, eo magis ille reluctat,"
            },
            {
                "verse": "Inclususque suum fortius urget opus,"
            },
            {
                "verse": "Hei mihi, dum cupio tecum, mea Flora, calorem"
            },
            {
                "verse": "Dissimulare meum, panditur ille magis."
            },
            {
                "verse": "Sic ego tela mihi, demens, nocitura paravi"
            },
            {
                "verse": "Atque alimenta meis ignibus ipse dedi;"
            },
            {
                "verse": "Ut male dissimulo, sic sum male percitus aestu:"
            },
            {
                "verse": "Quam struxi, in miserum est versa ruina caput."
            },
            {
                "verse": "Saepe tuos equidem finxi contemnere ocellos,"
            },
            {
                "verse": "Cum mihi siderei luminis instar erant;"
            },
            {
                "verse": "Saepe tuos fugi ne possem cernere vultus,"
            },
            {
                "verse": "Inspicerem cum te saepe iuberet amor;"
            },
            {
                "verse": "Saepe graves iras expressimus ore minaci,"
            },
            {
                "verse": "Cum mea nimirum mitia corda forent."
            },
            {
                "verse": "Nec puduit varias interdum quaerere causas,"
            },
            {
                "verse": "Siqua animum posset laedere forte meum."
            },
            {
                "verse": "Denique tentavi quicquid leniret amorem,"
            },
            {
                "verse": "Quave meus fieret mollior arte calor:"
            },
            {
                "verse": "Sed nihil inveni, quod non cumulaverit ignem,"
            },
            {
                "verse": "Uxerit et quod non arida corda magis."
            },
            {
                "verse": "Haec ego tentavi, sed non meus ardor habenas"
            },
            {
                "verse": "Laxavit misero duraque frena mihi."
            },
            {
                "verse": "Urimur haud aliter quam cum spirantibus Euris"
            },
            {
                "verse": "Ardet in extructo pinea taeda rogo;"
            },
            {
                "verse": "Urimur, ac teneras est mollis flamma medullas:"
            },
            {
                "verse": "Braccius indomitis ignibus ardet amans."
            },
            {
                "verse": "His igitur laqueis ego cum sim, colla revinctus,"
            },
            {
                "verse": "Ex illis ut me solvere nemo queat -"
            },
            {
                "verse": "Tu nisi propitias herbas viresque salubres"
            },
            {
                "verse": "Addideris, in nos ni fuerisque pia"
            },
            {
                "verse": "Non pudet idcirco victumque humilemque precari,"
            },
            {
                "verse": "Meque tuis pedibus flectere utrunque genu."
            },
            {
                "verse": "Supplicis exaudi querulas, mitissima, voces,"
            },
            {
                "verse": "Da tua sit votis aura secunda meis."
            },
            {
                "verse": "Parce, precor, tecum si sum conatus amorem"
            },
            {
                "verse": "Occulere, et vulnus dissimulare meum,"
            },
            {
                "verse": "Sed, pia, da veniam, nostrum miserata laborem,"
            },
            {
                "verse": "Atque citam misero, dextera, perfer opem."
            },
            {
                "verse": "O decus eximium, nostrae spes unica vitae,"
            },
            {
                "verse": "Fac repetas meritis praemia digna tuis."
            },
            {
                "verse": "Per tibi siqua mei pietas est, cara puella,"
            },
            {
                "verse": "Per tua quaeque magis lumina sole micant,"
            },
            {
                "verse": "Per Venerem, quaeso, natique Cupidinis arma,"
            },
            {
                "verse": "Perque deos omnis, te, mea nympha, precor:"
            },
            {
                "verse": "Flecte, ferox, animum, iam iam succurre labanti;"
            },
            {
                "verse": "Tu potes auxilio me retinere tuo."
            },
            {
                "verse": "Me tibi servandi soli est concessa potestas,"
            },
            {
                "verse": "Una manus vitam continet, una necem."
            },
            {
                "verse": "Tolle moras, properansque meo medicare dolori,"
            },
            {
                "verse": "Me miserum tantis exime, Flora, malis."
            },
            {
                "verse": "Est regale quidem facinus succurrere fessis:"
            },
            {
                "verse": "Hoc opus humanos caelicolasque decet."
            },
            {
                "verse": "Si precibus surdas hominum det Iuppiter aures,"
            },
            {
                "verse": "Nulla suis aris victima caesa cadet;"
            },
            {
                "verse": "Tu quoque si immitis nostris atque aspera votis"
            },
            {
                "verse": "Extiteris, precibus duraque, Flora, meis,"
            },
            {
                "verse": "Nullus amator erit, nulli tua forma coletur,"
            },
            {
                "verse": "Deficiet turpi sed magis illa situ."
            },
            {
                "verse": "Mitia quid prodest ficum sua poma tulisse,"
            },
            {
                "verse": "Haec sua si nulli carpere poma licet?"
            },
            {
                "verse": "Quid rhosa vel prodest hortis sit plurima cultis,"
            },
            {
                "verse": "Quam sit odori ulli si cadat illa prius?"
            },
            {
                "verse": "At neque prata quidem tantum quod flore decorem"
            },
            {
                "verse": "Illa ferant prae se versicolore iuvant,"
            },
            {
                "verse": "Sed quoque quod suaves illinc haurimus odores,"
            },
            {
                "verse": "Quod legere et flores quoslibet inde licet."
            },
            {
                "verse": "Ergo age, dum plena floret tibi forma iuventa,"
            },
            {
                "verse": "Dum tibi purpureus circuit ora color,"
            },
            {
                "verse": "Lactea dum tremulis implentur pectora mammis,"
            },
            {
                "verse": "Membra tibi dum sunt candidiora nive,"
            },
            {
                "verse": "Si sapis, alterno mecum certabis amore,"
            },
            {
                "verse": "Dulcia nocturno proelia Marte geres:"
            },
            {
                "verse": "Et mihi forma decens, aetas est apta labori;"
            },
            {
                "verse": "Cetera nec desunt digna favore tuo."
            }
        ],
        [
            {
                "verse": "Cur miserum, formosa, fugis, cur temnis amantem,"
            },
            {
                "verse": "Candidior tenera frigidiorque nive?"
            },
            {
                "verse": "Conspicuae ne adeo tumidam fiducia formae"
            },
            {
                "verse": "Te facit, ut scopulis surdior esse velis?"
            },
            {
                "verse": "Heu, tibi nota nimis facies tua: causaque fastus"
            },
            {
                "verse": "Est speculum tanti, Flora superba, tui,"
            },
            {
                "verse": "Quod, nisi compta prius fueris, non aspicis, illinc"
            },
            {
                "verse": "Discedis quoniam semper acerba magis."
            },
            {
                "verse": "Sic tibi duritiam, fastum sic forma ministrat"
            },
            {
                "verse": "Cognita, sic fidum spernis, iniqua, procum."
            },
            {
                "verse": "Et Venus Anchisem sacro dignata cubili est:"
            },
            {
                "verse": "Non homini puduit concubuisse deam,"
            },
            {
                "verse": "Sit licet haec reliquis formosior una deabus,"
            },
            {
                "verse": "Furta sui quanvis dulcia Martis amet."
            },
            {
                "verse": "Quem latet Aegeriamque Numae, Nereida Phthio"
            },
            {
                "verse": "Quisve Thetim nescit concubuisse duci?"
            },
            {
                "verse": "Immitis quam poena manet, quae temnit amantes,"
            },
            {
                "verse": "Multarum exemplo cautior esse potes."
            },
            {
                "verse": "Quod renuit Daphne Phoebum, Peneia virgo,"
            },
            {
                "verse": "Fit laurus duro cortice, nympha prius;"
            },
            {
                "verse": "Pana fugit dum stulta deum Syringa, palustres"
            },
            {
                "verse": "Vertitur in calamos rusticitate sua;"
            },
            {
                "verse": "Montibus elusit nymphas, Cephisius altis,"
            },
            {
                "verse": "Nec precibus flecti nec lachrymis potuit;"
            },
            {
                "verse": "Exigit ergo ultrix meritas Rhamnusia poenas,"
            },
            {
                "verse": "Nanque suae formae captus amore perit;"
            },
            {
                "verse": "Aurorae Cephalus stulte connubia liquit,"
            },
            {
                "verse": "Ore licet nitido nobilis illa foret;"
            },
            {
                "verse": "Indignata dolum nectens dea, Procrin amatam"
            },
            {
                "verse": "Fecit ut uxorem perderet ille suam."
            },
            {
                "verse": "Crede mihi, similis tibi sors miserabilis instat,"
            },
            {
                "verse": "Ni minuas tantum, Flora, supercilium."
            },
            {
                "verse": "Formosas scelus est odisse Cupidinis arma:"
            },
            {
                "verse": "Pulchra quidem nulla est, sit nisi corde pio."
            },
            {
                "verse": "Tu quoque, ne, mea lux, Tuscas spectabilis inter,"
            },
            {
                "verse": "Sola, nurus frustra bella puella sies,"
            },
            {
                "verse": "Non me despicias, cum sim tibi fidus amator,"
            },
            {
                "verse": "Cum per me clarum nomen habere queas."
            },
            {
                "verse": "Nam, nisi tu nostris cantaberis una libellis,"
            },
            {
                "verse": "Materiamque meis versibus una dabis,"
            },
            {
                "verse": "Quid te forma iuvat, formae si perdere caros,"
            },
            {
                "verse": "Stulta, putas annos ac iuvenile decus?"
            },
            {
                "verse": "Deficit, heu, furtim rapiturque volatilis aetas,"
            },
            {
                "verse": "Labitur et velox non reditura dies."
            },
            {
                "verse": "Perpetuus non est aevi flos: lilia sole"
            },
            {
                "verse": "Marcescunt uno, purpureaeque rhosae."
            },
            {
                "verse": "Forsitan ipsa putas me dissimulanter amare"
            },
            {
                "verse": "Et dare formosae subdola verba tibi."
            },
            {
                "verse": "Esse mei possunt certissima signa caloris"
            },
            {
                "verse": "Et color et macies sedulitasque procax,"
            },
            {
                "verse": "Demissi vultus, suspiria, lumina saepe"
            },
            {
                "verse": "Humida, quin etiam continuata fides."
            },
            {
                "verse": "Sint mihi dii testes: oculis pulcherrima nostris"
            },
            {
                "verse": "Semper es; e cunctis tu mihi sola places."
            },
            {
                "verse": "Me nivea torquent redimiti fronte capilli,"
            },
            {
                "verse": "Lumina syderibus lucidiora poli,"
            },
            {
                "verse": "Et facies, quae sola meos conturbat ocellos,"
            },
            {
                "verse": "Pectora Sithonia candidiora nive."
            },
            {
                "verse": "Te queat, heu, nemo spectare impune puellam,"
            },
            {
                "verse": "A quo non ullus vulnere sanus abit!"
            },
            {
                "verse": "Hoc quoque non potui infoelix avertere telum,"
            },
            {
                "verse": "Quod spiculo fodit pectora nuda suo;"
            },
            {
                "verse": "Et licet ipse diu pugnarim, vertere terga"
            },
            {
                "verse": "Cogis et ante pedes prostituisse tuos."
            },
            {
                "verse": "Perdere sola potes me, reddere sola beatum:"
            },
            {
                "verse": "Elige utrum malis, iam, mea Flora, precor!"
            },
            {
                "verse": "Conveniens annis Venus est placidissima nostris -"
            },
            {
                "verse": "Formosa es, fateor, sum neque turpis ego -"
            },
            {
                "verse": "Florentes ambos iuvenilis coppulat aetas,"
            },
            {
                "verse": "Sunt et quas noster solicitarit amor,"
            },
            {
                "verse": "Inque meos cupiant amplexus ire: sed una"
            },
            {
                "verse": "Me prohibes cunctis, Flora, quod una places."
            },
            {
                "verse": "Ut facie pulchra es, sic debes mitior esse;"
            },
            {
                "verse": "Non bene forma simul rusticitasque sedent."
            },
            {
                "verse": "Esto igitur claemens, vultus depone severos:"
            },
            {
                "verse": "Iam pia, iam precibus annue, victa, meis!"
            }
        ],
        [
            {
                "verse": "Principio vidisse satis pia lumina Florae"
            },
            {
                "verse": "Cervicem rhoseam satque videre fuit,"
            },
            {
                "verse": "Principio mihi castus amor, quem prorsus alebat"
            },
            {
                "verse": "Rustica simplicitas ingenuusque pudor."
            },
            {
                "verse": "Improbus at stimulis me mox dirusque Cupido"
            },
            {
                "verse": "Incautum coepit solicitare suis,"
            },
            {
                "verse": "Qui mea furtiva paulatim pectora flamma"
            },
            {
                "verse": "Occupat, atque frui cetera posse docet."
            },
            {
                "verse": "Ergo cupidinibus tantum rationis habenas,"
            },
            {
                "verse": "Arbitrio tantum libera iura dedi,"
            },
            {
                "verse": "Ut modo, factus inops penitus rationis et expers,"
            },
            {
                "verse": "Eximere, heu, nequeam subdita colla iugo,"
            },
            {
                "verse": "At sibi quotidie vires mea magna libido"
            },
            {
                "verse": "Vendicat, et partes praeripit usque novas."
            },
            {
                "verse": "Aeger ut indulgens nimium sibi, robora morbo"
            },
            {
                "verse": "Adiicit, atque sua confovet arte malum,"
            },
            {
                "verse": "Sic ego materiam studui praebere furori"
            },
            {
                "verse": "Et capiti insidias imposuisse meo."
            },
            {
                "verse": "Sed licet haec plane norim, nec, fallar amantum"
            },
            {
                "verse": "More, tamen nequeo consuluisse mihi:"
            },
            {
                "verse": "Ipse volens pereo, me nec medicina iuvare"
            },
            {
                "verse": "Ulla potest; renuo, si tamen ulla potest."
            },
            {
                "verse": "Uror et intentus flammis alimenta ministro;"
            },
            {
                "verse": "Sponte premor, pressum me tamen esse piget."
            },
            {
                "verse": "Quis modus est igitur tantum sedare furorem,"
            },
            {
                "verse": "Quis modus hanc miseram vincere posse vicem?"
            },
            {
                "verse": "Siccine fata iubent perimi? Nunquamne querelis"
            },
            {
                "verse": "Finis erit nostris? Num sine fine labor?"
            },
            {
                "verse": "O Tuscas inter nimium formosa pullas,"
            },
            {
                "verse": "Tu ne mihi semper causa doloris eris?"
            },
            {
                "verse": "An tibi propterea talem natura decorem,"
            },
            {
                "verse": "Et talem faciem, talia membra dedit,"
            },
            {
                "verse": "Ut mea continuo vexares pectora morbo"
            },
            {
                "verse": "Meque novis posses excruciare modis,"
            },
            {
                "verse": "Triste meum posses collum vincire cathenis,"
            },
            {
                "verse": "Ac libertatis iura tenere meae?"
            },
            {
                "verse": "Ergo age, cum data sit de me tibi summa potestas,"
            },
            {
                "verse": "Atque sub imperio sit mea vita tuo:"
            },
            {
                "verse": "Aut remove mihi, saeva, faces aut mitior esto,"
            },
            {
                "verse": "Et mihi captivo libera colla sine."
            },
            {
                "verse": "Traiice letali vel iam mea pectora ferro,"
            },
            {
                "verse": "Iniice mortiferas, Flora superba, manus,"
            },
            {
                "verse": "Ne miser hoc diro semper consumar ab igne,"
            },
            {
                "verse": "Vivaque perpetuus neu voret ossa rogus,"
            },
            {
                "verse": "Postquam aliter tantos nequeo mollisse calores,"
            },
            {
                "verse": "Nec causam tantae pellere moestitiae."
            },
            {
                "verse": "Nanque tuis manibus memet periisse iuvabit,"
            },
            {
                "verse": "Quae mihi non fuerit gloria visa levis."
            },
            {
                "verse": "Et mea condideris cum frigida membra sepulchro,"
            },
            {
                "verse": "Haec tumulo impone verba notata meo:"
            },
            {
                "verse": "\"Braccius hic situs est nimio consumptus amore,"
            },
            {
                "verse": "Intulit huic misero dura puella necem.\""
            }
        ],
        [
            {
                "verse": "Caesar, honoratae cervicis proditor illi"
            },
            {
                "verse": "Postubi Niliacus tristia dona dedit,"
            },
            {
                "verse": "Gaudia nota tegens, lachrymas expressit inertes"
            },
            {
                "verse": "Ex oculis, docet ut pagina prisca, foras."
            },
            {
                "verse": "Hannibal, imperio postquam tot fluctibus acto."
            },
            {
                "verse": "Sors foret ut vidit facta molesta suo,"
            },
            {
                "verse": "Moesta inter, simulans, lachrymosaque lumina, risit,"
            },
            {
                "verse": "Ut premeret luctum corde gemente magis."
            },
            {
                "verse": "Sic animus cunctas vario sub tegmine curas"
            },
            {
                "verse": "Nunc tegit ore hilari, nunc tegit ore nigro."
            },
            {
                "verse": "Invita quare siquando splene cachinnos"
            },
            {
                "verse": "Exprimo, quin etiam carmina siqua cano,"
            },
            {
                "verse": "Id facio, quoniam nobis via nulla supersit,"
            },
            {
                "verse": "Haec nisi, qua lachrymas tristitiamque tegam."
            }
        ],
        [
            {
                "verse": "Si video quae damna sequor, quae pestis adurat"
            },
            {
                "verse": "Me miserum, nostri quaeve sit esca mali,"
            },
            {
                "verse": "Quid facit a vero tantum procul inscius errem,"
            },
            {
                "verse": "Quid facit ut penitus sim rationis inops?"
            },
            {
                "verse": "Erratum si nosco meum vanumque laborem,"
            },
            {
                "verse": "Quid prohibet nequeam iuris ut esse mei?"
            },
            {
                "verse": "Si dedit humanos caelum mortalibus actus,"
            },
            {
                "verse": "Atque ego fessa iugo solvere colla velim,"
            },
            {
                "verse": "Invitum quid me cogit prohibetque volentem,"
            },
            {
                "verse": "Quid libertati vim parat usque meae?"
            },
            {
                "verse": "Nosco mali causas, morbum me vincere posse"
            },
            {
                "verse": "Hunc scio, si vellem: velle tamen nequeo."
            },
            {
                "verse": "Ergo voluntati quae vis tam magna resistit"
            },
            {
                "verse": "Arbitrioque adhibet frena proterva meo?"
            }
        ],
        [
            {
                "verse": "Tantum insanus amor tuus in me crescit in horas"
            },
            {
                "verse": "Et sibi iam tantum possidet ille mei,"
            },
            {
                "verse": "Totus ut in te sim iam iam conversus amando,"
            },
            {
                "verse": "Atque ego quod fueram sim modo, Flora, quod es."
            },
            {
                "verse": "Intra me videor tenuem resolutus in umbram,"
            },
            {
                "verse": "Sensibus et nullis ac sine mente vagus,"
            },
            {
                "verse": "Iure tuo ut vitam me corpore ducere credam,"
            },
            {
                "verse": "Iure mihi vivo mortua membra putem."
            },
            {
                "verse": "Quandoquidem sine te vitae mihi nulla supersit"
            },
            {
                "verse": "Pars, sit et in rebus actio nulla meis,"
            },
            {
                "verse": "Quo tua me ducunt vestigia, devehor illuc,"
            },
            {
                "verse": "Quo facies, illuc imperiosa trahis."
            },
            {
                "verse": "Nil ago seu meditor quin coram protinus adsis,"
            },
            {
                "verse": "Quin tua sint cordi lumina fixa meo."
            },
            {
                "verse": "Te sic perpetua retinemus mente repostam"
            },
            {
                "verse": "Atque tenaci adeo me tibi fune ligas,"
            },
            {
                "verse": "Te malus ut livor nequeat turpisque vetustas,"
            },
            {
                "verse": "Improba, nec saeva mors abolere manu."
            },
            {
                "verse": "Sed prius inverso labentur flumina cursu,"
            },
            {
                "verse": "Luna die, noctu sol agitabit equos,"
            },
            {
                "verse": "Ante procelloso gaudebunt sydera ponto,"
            },
            {
                "verse": "Oderit et fretum piscis, et antra ferae,"
            },
            {
                "verse": "Mitia convenientque feris et mollia duris,"
            },
            {
                "verse": "Bruma tepens, aestas frigida semper erit,"
            },
            {
                "verse": "Denique cuncta prius vertet natura creatrix"
            },
            {
                "verse": "Inducetque novum prodigiosa chaos,"
            },
            {
                "verse": "Sit potis ex animo quam fors extinguere vultus"
            },
            {
                "verse": "Ulla tuos, medio qui mihi corde sedent:"
            },
            {
                "verse": "Nestoreos etiam si me contingeret annos"
            },
            {
                "verse": "Vivere, non poterit ulla placere magis."
            },
            {
                "verse": "Quare age, cum tecum nos immutabile fatum"
            },
            {
                "verse": "Iunxerit, ac sine te vivere posse vetet,"
            },
            {
                "verse": "Da mihi te facilem, fastus depone superbos"
            },
            {
                "verse": "Et placidas misero porrige, Flora, manus."
            },
            {
                "verse": "Rumpe moras, animique audi pia verba rogantis,"
            },
            {
                "verse": "Flecte meis precibus mitia corda libens:"
            },
            {
                "verse": "Nulla potest nostro ferri medicina dolori,"
            },
            {
                "verse": "Tu nisi quam dederis mota meis lachrymis."
            },
            {
                "verse": "Ne differre velis, fugientia suscipe dona,"
            },
            {
                "verse": "Muneribus prudens utere facta bonis,"
            },
            {
                "verse": "Dumque licet, lubricos agnoscas utilis annos,"
            },
            {
                "verse": "Ne tuus infoelix, stulta, senescat ager;"
            },
            {
                "verse": "Nanque dies pereunt tenerae, velut umbra, iuventae,"
            },
            {
                "verse": "Obrepit celeri prompta senecta pede."
            },
            {
                "verse": "Ipsa dies formam turpes commutat in annos:"
            },
            {
                "verse": "Quae modo formosa est, mox ea turpis erit."
            },
            {
                "verse": "Aethere non rapidus spirat velocius Auster,"
            },
            {
                "verse": "Ocius haud caelo fulmina missa cadunt,"
            },
            {
                "verse": "Quam subito fugiunt redeuntia tempora nunquam,"
            },
            {
                "verse": "Quam celer assidua vertitur hora rota;"
            },
            {
                "verse": "Saepe etiam dirae praerumpunt stamina Parcae,"
            },
            {
                "verse": "Ante diem saepe mors inopina venit."
            },
            {
                "verse": "Ut flos mane virens suaves emittit odores"
            },
            {
                "verse": "Gratus et est oculis, est et odore bonus;"
            },
            {
                "verse": "Verum, cum, radiis arescit vespere solis,"
            },
            {
                "verse": "Gratus non oculis est, nec odore bonus:"
            },
            {
                "verse": "Sic tu, floridulo quae tam nunc ore nitescis,"
            },
            {
                "verse": "Grata procis extas, es Venerique bona;"
            },
            {
                "verse": "At, cum te viridem mutarit grandior aetas,"
            },
            {
                "verse": "Grata procis ullis non eris aut Veneri."
            }
        ],
        [
            {
                "verse": "Ergone crudelem sequeris, vesane, puellam,"
            },
            {
                "verse": "Quae fugit et fidum spernit inepta procum?"
            },
            {
                "verse": "Quid miser ingratam frustra sectaris amicam?"
            },
            {
                "verse": "Praecipitem cur te sponte dedisse iuvat?"
            },
            {
                "verse": "Nonne vides ut iam, tenues consumpseris arctus,"
            },
            {
                "verse": "Et macies toto corpore serpat iners?"
            },
            {
                "verse": "Quo ruis, ah demens, quo te furor impius egit?"
            },
            {
                "verse": "Sic ne iuvat gravibus te cruciare malis?"
            },
            {
                "verse": "Sic ne volens, insane, peris causamque doloris"
            },
            {
                "verse": "Tam gravis assiduo, stulte, labore foves?"
            },
            {
                "verse": "Cur fragilem tantis lembum revocare procellis"
            },
            {
                "verse": "Spernis et adverso te placet ire mari?"
            },
            {
                "verse": "Sume animum tandem, prudensque obsiste periclis:"
            },
            {
                "verse": "Hanc misero tristem, subtrahe corde luem."
            },
            {
                "verse": "Hanc sine: sunt multae, possis quas laetus amare,"
            },
            {
                "verse": "Cum quibus unus amor, ardor et unus erit,"
            },
            {
                "verse": "Quae dare vel cupient ultro tibi brachia collo"
            },
            {
                "verse": "Et stabilis tecum semper amoris erunt."
            },
            {
                "verse": "Ast alium nunquam posthac iactabitur illa"
            },
            {
                "verse": "Incautum tantis implicuisse malis,"
            },
            {
                "verse": "Sed moerebit iners, talem quod lusit amantem,"
            },
            {
                "verse": "Atque iterum frustra te revocare volet."
            },
            {
                "verse": "At demens, heu heu, cur frustra haec omnia iacto,"
            },
            {
                "verse": "Cur levibus ventis irrita verba cano?"
            },
            {
                "verse": "Hei mihi, non illi facies est talis, ut ignem,"
            },
            {
                "verse": "Quo me corripuit, perdomuisse queam."
            },
            {
                "verse": "Haec nisi, nulla potest nobis formosa videri,"
            },
            {
                "verse": "Pulchrior et siqua est, non tamen illa placet:"
            },
            {
                "verse": "Candida Flora meos tantum delectat ocellos,"
            },
            {
                "verse": "Impedit haec vitae liberioris iter."
            },
            {
                "verse": "Stulte, quid est mirum? Pudor est, qui praestat in illa,"
            },
            {
                "verse": "Et facies, gravitas, virgineumque decus."
            },
            {
                "verse": "Haec decet incessu, rhoseo spectabilis ore est,"
            },
            {
                "verse": "Telaque luminibus insidiosa iacit."
            },
            {
                "verse": "Syderibus similes oculos instarque micantis"
            },
            {
                "verse": "Solis habet, visum quis hebetare queat,"
            },
            {
                "verse": "Quis nebulas omnis possit tenebrasque fugare"
            },
            {
                "verse": "Inque diem noctes vertere, quando libet;"
            },
            {
                "verse": "Estque potens illis quoscunque haec perdere, rursus"
            },
            {
                "verse": "Defunctis vitam reddere corporibus."
            },
            {
                "verse": "At, cum virgineum suffuderit ora ruborem,"
            },
            {
                "verse": "Dicere tunc ausim pulchrius esse nihil;"
            },
            {
                "verse": "Candida cumque comit crispo sua tempora crine,"
            },
            {
                "verse": "Per sua cum spargit lactea colla comas,"
            },
            {
                "verse": "Tunc lapides mollire queat, tunc saeva furorem"
            },
            {
                "verse": "Ponere tune iubeat pectora quaeque suum."
            },
            {
                "verse": "Quam formosa illi facies, frons alta nitensque,"
            },
            {
                "verse": "Quam nec parva quidem ruga molesta secat!"
            },
            {
                "verse": "Sicque Fluentinas inter formosa puellas"
            },
            {
                "verse": "Emicat, ut stellas sol nitet ante alias."
            },
            {
                "verse": "Serra pares miro discernit et ordine dentes,"
            },
            {
                "verse": "Qui candore nives aequiparare queant."
            },
            {
                "verse": "Quid referam spetiem mentique gulaeque decorem,"
            },
            {
                "verse": "Pectora quid referam, marmoreasque manus?"
            },
            {
                "verse": "Pulchra quidem tota est Thyrioque nitentior ostro;"
            },
            {
                "verse": "Quodque latet multo pulchrius esse decet."
            },
            {
                "verse": "Aspicit hanc nullus, stimulos quin prorsus amoris"
            },
            {
                "verse": "Sentiat urgentes, invideatque viro."
            },
            {
                "verse": "Certatim laudant omnes faciemque comasque,"
            },
            {
                "verse": "Miranturque humeros, brachia, colla, manus;"
            },
            {
                "verse": "Verbaque laudantur salibus condita facetis,"
            },
            {
                "verse": "Dulcia facundis vocibus eloquia,"
            },
            {
                "verse": "Ut, quicunque illam cernitque auditque loquentem,"
            },
            {
                "verse": "Hanc Charitum matrem dicere iure queat,"
            },
            {
                "verse": "Corneliam possit Grachorum dicere matrem,"
            },
            {
                "verse": "Cuius ab ore velut Attica mella f1uunt."
            },
            {
                "verse": "Praeterea digitis citharam sic pulsat eburnis,"
            },
            {
                "verse": "Ut rapidis possit sistere flumen aquis,"
            },
            {
                "verse": "Possit ut infernis Manes accersere tristes"
            },
            {
                "verse": "Sedibus, atque canis ora trisulca feri."
            },
            {
                "verse": "Sic canit ut Syren, possitque ut saxa movere,"
            },
            {
                "verse": "Et mulcere feras, vincere Pieridas."
            },
            {
                "verse": "Haec dea, vel saltem nympha est superumque propago,"
            },
            {
                "verse": "Coniugio tantum digna puella Iovis."
            },
            {
                "verse": "I nunc, atque adeo praestantem, stulte, puellam"
            },
            {
                "verse": "Desere; conceptas, i modo, pone faces."
            }
        ],
        [
            {
                "verse": "Quid me tam longo miserum consumere bello"
            },
            {
                "verse": "Te iuvat, o capitis hostis acerbe mei?"
            },
            {
                "verse": "Assiduis quare torques mea pectora flammis,"
            },
            {
                "verse": "Nec requiem capiant languida membra sinis?"
            },
            {
                "verse": "Tu ne novas adeo semper, deus improbe, tendes"
            },
            {
                "verse": "Insidias misero pernitiemque mihi,"
            },
            {
                "verse": "Ut requiem tanto nullam velis esse labori,"
            },
            {
                "verse": "Sed terere assidua pectora nostra rota?"
            },
            {
                "verse": "Nonne diu, nimiumque diu, crudelia corde"
            },
            {
                "verse": "Vulnera gestavi, saeve Cupido, tua?"
            },
            {
                "verse": "Vix mea bis septem messes conspexerat aetas"
            },
            {
                "verse": "Et lanugo meis non erat ulla genis,"
            },
            {
                "verse": "Cum tua me tenerum traxisti in castra rudemque"
            },
            {
                "verse": "Teque sequi cogis militiamque tuam."
            },
            {
                "verse": "Et modo ter nonum vitae traducimus annum,"
            },
            {
                "verse": "Terque novem soles lumina nostra vident,"
            },
            {
                "verse": "Ex illo duram cogis me ducere vitam,"
            },
            {
                "verse": "Et mea, crudelis, devorat ossa calor."
            },
            {
                "verse": "Iamque adeo infoelix ego sum consumptus amando,"
            },
            {
                "verse": "Hoc onus ut cupiam ponere morte grave;"
            },
            {
                "verse": "Nanque mori satius, plenam quam ducere vitam"
            },
            {
                "verse": "Mortibus, et leti mille subire vias;"
            },
            {
                "verse": "Atque minus laedit subito pulsarier ictu"
            },
            {
                "verse": "Assiduo vulnus quam trepidare metu."
            },
            {
                "verse": "Te tamen ulla mei pietas movet, improbe, nusquam:"
            },
            {
                "verse": "Perfide, quid mecum tam fera bella geris?"
            },
            {
                "verse": "Non adamante, puer, circundata pectora duro"
            },
            {
                "verse": "Sunt mihi, nec circum stat mea corda silex."
            },
            {
                "verse": "Emoniae non sunt artes, nec Phasidos herbae,"
            },
            {
                "verse": "Philtra minus, nec sunt Marsa venena mihi,"
            },
            {
                "verse": "Ipse quibus valeam duram flexisse puellam,"
            },
            {
                "verse": "Vel facere ut victas porrigat illa manus."
            },
            {
                "verse": "O ego quam, malim bustum nunc marmoris esse"
            },
            {
                "verse": "Atque etiam nullis sensibus esse miser,"
            },
            {
                "verse": "Stare vel in mediis undis immobile saxum"
            },
            {
                "verse": "Aequoris et liquidas frangere linter aquas,"
            },
            {
                "verse": "Quam mea perpetuis ageretur cymba procellis"
            },
            {
                "verse": "Et iactaretur fluctibus assiduis!"
            },
            {
                "verse": "Desine, saeve puer, neu me crudelius ure,"
            },
            {
                "verse": "Ulteriusque tua neu preme corda face."
            },
            {
                "verse": "Sum satis expertus quam sint tua fortia facta,"
            },
            {
                "verse": "Quantaque vis animo, robora quanta tuo."
            },
            {
                "verse": "Novimus heroas cunctos hominesque deosque"
            },
            {
                "verse": "Viribus imbelles succubuisse tuis."
            },
            {
                "verse": "Me quoque vicisti: fateor nil fortius armis"
            },
            {
                "verse": "Esse tuis, ac te vincere posse nihil."
            },
            {
                "verse": "Non ego saevitiamque tuam durosque labores"
            },
            {
                "verse": "Amplius infoelix, non ego ferre queo."
            },
            {
                "verse": "O igitur, dexter, tantos extingue calores"
            },
            {
                "verse": "Et medicam nobis ocius affer opem!"
            },
            {
                "verse": "Per pharetras arcusque tuos validasque sagictas,"
            },
            {
                "verse": "Perque tuum numen imperiumque rogo:"
            },
            {
                "verse": "Effice, si precibus, lachrymis si flecteris ullis,"
            },
            {
                "verse": "Ut sit pulchra minus vel pia Flora magis."
            },
            {
                "verse": "Longius at si te miserum delectat amantem"
            },
            {
                "verse": "Urere, meque novis solicitare modis,"
            },
            {
                "verse": "Et si perpetuo me vis cruciare labore,"
            },
            {
                "verse": "Nec spatium tantis vis superesse malis,"
            },
            {
                "verse": "Quid cessas igitur finem properare cadenti,"
            },
            {
                "verse": "Quin celeri potius perdere morte velis,"
            },
            {
                "verse": "Quam variis nostrae producere tempora vitae"
            },
            {
                "verse": "Suppliciis, omni deteriora nece?"
            },
            {
                "verse": "Ergo iube in cineres vertant se membra rogales,"
            },
            {
                "verse": "Et cita mors arctus occupet una meos;"
            },
            {
                "verse": "Et, vacuas postquam fuero dilapsus in umbras,"
            },
            {
                "verse": "Pallida fac talis contegat ossa lapis:"
            },
            {
                "verse": "\"Braccius hac humili positus requiescit in urna"
            },
            {
                "verse": "Quo cum bella diu fortia gessit amor."
            },
            {
                "verse": "Victus ab hoc tandem est, qui vincit cetera; telis"
            },
            {
                "verse": "Illius infoelix obrutus occubuit\"."
            }
        ],
        [
            {
                "verse": "Nonne satis nostrum lux nutrit iniqua dolorem,"
            },
            {
                "verse": "Nonne dies extant ad mala nostra satis,"
            },
            {
                "verse": "Quod mihi, nox, etiam capses ac vincula tendis,"
            },
            {
                "verse": "Vincula quod mihi, nox, insidiasque paras?"
            },
            {
                "verse": "Somne, quid heu fallax totiens alimenta furori"
            },
            {
                "verse": "Materiamque igni suggeris ipse meo?"
            },
            {
                "verse": "Saepe etenim per te videor lasciva puellae"
            },
            {
                "verse": "Basia candidulis figere nocte genis,"
            },
            {
                "verse": "Per te saepe meis visa est iacuisse lacertis,"
            },
            {
                "verse": "Saepe etiam lateri iuncta fuisse meo,"
            },
            {
                "verse": "Est quoque visa imo suspiria ducere corde"
            },
            {
                "verse": "Dicere: 'Me miseram, Braccius urit amans',"
            },
            {
                "verse": "Et mihi blanditias optataque dicere verba,"
            },
            {
                "verse": "Delitias et me visa vocare suas;"
            },
            {
                "verse": "Oscula quin etiam molli confundere lingua"
            },
            {
                "verse": "Lubrica, sola meae causa, futura necis."
            },
            {
                "verse": "Plura referre pudet, quae sint licet omnia vana,"
            },
            {
                "verse": "Pectora nostra tamen certa sagicta ferit."
            },
            {
                "verse": "Quid mecum, insidiose, tibi? Quid gaudia falsis"
            },
            {
                "verse": "Ludis imaginibus, pernitiose, mea?"
            },
            {
                "verse": "Quid prohibes sana memet dormire quiete?"
            },
            {
                "verse": "Cur animum noctu cogis adesse vagum?"
            },
            {
                "verse": "Hei mihi quod, lassis dulcem praebere quietem"
            },
            {
                "verse": "Quique levare solet corpora fessa, sopor,"
            },
            {
                "verse": "Ille novas nostro vires superaddit amori,"
            },
            {
                "verse": "Atque mihi causa est cur mage tristis amem,"
            },
            {
                "verse": "Quandoquidem nulla possum requiescere nocte"
            },
            {
                "verse": "Quin aliquid nostris nexibus addat amor:"
            },
            {
                "verse": "Sed, postquam sensus deludunt somnia nostros,"
            },
            {
                "verse": "Utilius nobis evigilasse foret."
            },
            {
                "verse": "Nil te, Somne, magis miseros frustratur amantes,"
            },
            {
                "verse": "Somne, pharetrati lusus et arma dei:"
            },
            {
                "verse": "Ipse, die siquis praeduros solvere nodos"
            },
            {
                "verse": "Tentat amans certa se ratione tuens,"
            },
            {
                "verse": "Corda novis rursus vincis tu nocte cathenis"
            },
            {
                "verse": "Et faculis mira subiicis arte faces;"
            },
            {
                "verse": "Insuper iratam dominam vultuque minacem"
            },
            {
                "verse": "Concilias, arctus dum sopor altus habet."
            },
            {
                "verse": "Vidi ego qui, factus longo post tempore victor,"
            },
            {
                "verse": "Dira Cupidineae fregerat arma manus,"
            },
            {
                "verse": "Vani duntaxat lusum sub imagine somni,"
            },
            {
                "verse": "Rursus, amor, castris aera merere tuis."
            },
            {
                "verse": "Ergo tuae si stat menti sententia talis,"
            },
            {
                "verse": "Flora sit ut per te saepe videnda mihi,"
            },
            {
                "verse": "Coniunctis Manibus, precibus si tangeris ullis,"
            },
            {
                "verse": "Caelicolas inter Somne relate deos:"
            },
            {
                "verse": "Iratam solum dominam vultuque minacem"
            },
            {
                "verse": "Mi referas duram difficilemque, precor,"
            },
            {
                "verse": "Extremi tandem mihi ne sis causa furoris,"
            },
            {
                "verse": "Neve mori tandem cogar amore miser."
            }
        ],
        [
            {
                "verse": "Tandem optata meis fulsit lux candida votis,"
            },
            {
                "verse": "Venit post miseros una beata dies:"
            },
            {
                "verse": "Flora meas tandem est longas miserata querelas,"
            },
            {
                "verse": "Audiit assiduas facta benigna preces."
            },
            {
                "verse": "Advenit iucunda quies memorabilis omni"
            },
            {
                "verse": "Tempore, carminibus saepe notanda meis."
            },
            {
                "verse": "O mihi lux merito niveis numeranda lapillis,"
            },
            {
                "verse": "Delitias inter semper habenda meas!"
            },
            {
                "verse": "O mihi lux superum nutu concessa benigno,"
            },
            {
                "verse": "O faustos inter lux redigenda dies,"
            },
            {
                "verse": "Qua mihi vel dabitur nunquam foelicior ulla"
            },
            {
                "verse": "Eveniet posthac candida nulla magis,"
            },
            {
                "verse": "Sole magis splendens, radiis cum fulget obortis,"
            },
            {
                "verse": "Sydere lucidior, candidiorque nive!"
            },
            {
                "verse": "O lux, cui similis mihi si contingat amanti"
            },
            {
                "verse": "Altera, me superis feceris esse parem -"
            },
            {
                "verse": "Nam mea tum latis non mutem gaudia regnis,"
            },
            {
                "verse": "Nulla mea certe gloria maior erit -,"
            },
            {
                "verse": "Foelix ille quidem, placidam est qui nactus amicam,"
            },
            {
                "verse": "Foelix, cui dominae ianua blanda patet!"
            },
            {
                "verse": "Non mihi si dono Florentia tota daretur"
            },
            {
                "verse": "Ac fierem princeps solus in urbe mea,"
            },
            {
                "verse": "Promissam domina tentarem spernere noctem,"
            },
            {
                "verse": "Dulcia desererem dona parata mihi."
            },
            {
                "verse": "O ego quae vidi, feci, tetigique, tulique,"
            },
            {
                "verse": "Haec animo nunquam sunt abitura meo:"
            },
            {
                "verse": "Singula quae posset vel mens comprehendere nulla,"
            },
            {
                "verse": "Pagina vel doctis nulla referre notis,"
            },
            {
                "verse": "Quae tantum meminisse iuvat, ut nulla voluptas"
            },
            {
                "verse": "Extiterit maior, sitque futura mihi."
            },
            {
                "verse": "Attalicos alii nummos, ac divitis aurum"
            },
            {
                "verse": "Possideant Croesi, lataque regna petant,"
            },
            {
                "verse": "Ipse ego, dum teneras potero tetigisse papillas,"
            },
            {
                "verse": "Dum Veneris facili sumere poma manu,"
            },
            {
                "verse": "Suppositos et dum potero pressisse lacertos,"
            },
            {
                "verse": "Et dum furtivum carpere basiolum,"
            },
            {
                "verse": "Cetera despiciam, nec me res ulla movebit:"
            },
            {
                "verse": "Haec ego divitias imperiumque puto."
            },
            {
                "verse": "Talia vos nobis concedite gaudia, divi,"
            },
            {
                "verse": "Saepe, et opes aliis imperiumque date."
            },
            {
                "verse": "At tibi pro meritis quae munera digna rependam,"
            },
            {
                "verse": "Flora, tuis, gratus quae tibi dona feram?"
            },
            {
                "verse": "Nam tibi si quicquid tellure includitur auri,"
            },
            {
                "verse": "Fert Tartesiaci quicquid harena Tagi"
            },
            {
                "verse": "Donarem - tantum tibi nos debere fatemur -"
            },
            {
                "verse": "Officio facerem non satis ipse meo:"
            },
            {
                "verse": "Sed me perpetuis devinctum nexibus, omne"
            },
            {
                "verse": "In tempus voveo, cara puella, tibi;"
            },
            {
                "verse": "Iusseris et si me nudos Garamantas et Indos"
            },
            {
                "verse": "Ire vel ad Tanaim Sauromatasque feros,"
            },
            {
                "verse": "Multa viae non me terrebunt tedia longae,"
            },
            {
                "verse": "Tardabitque meum nec labor ullus iter."
            }
        ],
        [
            {
                "verse": "Esse quid hoc dicam, nisi sit vesana cupido,"
            },
            {
                "verse": "Sit nisi praecipitans indomitusque furor?"
            },
            {
                "verse": "En amo, re tandem potior laetorque cupita:"
            },
            {
                "verse": "Venit in amplexus cara puella meos;"
            },
            {
                "verse": "Quin aditus ad se raro negat illa roganti,"
            },
            {
                "verse": "Atque est ad nutus officiosa meos."
            },
            {
                "verse": "Me colit ac reliquis unum praeponit amantem,"
            },
            {
                "verse": "Nulla viget maior pectore cura suo;"
            },
            {
                "verse": "Me vocat illa suum regem dominumque salutat,"
            },
            {
                "verse": "Et sibi me iurat carius esse nihil."
            },
            {
                "verse": "Saepe deos illi me servent fida precatur,"
            },
            {
                "verse": "Quaeque suis votis numina solicitans."
            },
            {
                "verse": "Blanditiis mecum certat vincique reluctat,"
            },
            {
                "verse": "Optat amore suo me retinere diu;"
            },
            {
                "verse": "Nec mea rivalis conturbat gaudia quisquam:"
            },
            {
                "verse": "Flora procos temnit, altera Penelope."
            },
            {
                "verse": "Et tamen insani sunt omnia plena timoris,"
            },
            {
                "verse": "Solicita nunquam suspitione vaco."
            },
            {
                "verse": "Dum fruor, interea me mille pericla futuri"
            },
            {
                "verse": "Visa mei torquent invidiosa boni;"
            },
            {
                "verse": "Et quod possideo vereor cito perdere posse,"
            },
            {
                "verse": "Cum res nulla diu firmior esse queat."
            },
            {
                "verse": "Haec bona tot forsan subitus mihi casus amanti"
            },
            {
                "verse": "Eripiet - mecum saepe loquor tacitus -,"
            },
            {
                "verse": "Forsitan et livor nocuus mihi retia tendit,"
            },
            {
                "verse": "Sors quoque me miserum, sors inimica manet."
            },
            {
                "verse": "Nunc queror: heu, quanvis mea sit modo Flora, timendum est"
            },
            {
                "verse": "Ne cras illa quidem facta sit alterius;"
            },
            {
                "verse": "Nunc timeo ne me fastidiat, inque priorem"
            },
            {
                "verse": "Duritiam redeat, rustica ut ante fuit;"
            },
            {
                "verse": "Prodita me vexant nimium modo iura pudoris"
            },
            {
                "verse": "Et laedi vereor artibus ipse meis."
            },
            {
                "verse": "Tristior at solito nobis siquando videtur,"
            },
            {
                "verse": "Sentio tunc diro vulnere corda premi;"
            },
            {
                "verse": "Sique domi festis se continet illa diebus,"
            },
            {
                "verse": "Hei mihi, curarum milia quanta nocent -"
            },
            {
                "verse": "Dicimus: aegrotat, sive est irata, vel ardor"
            },
            {
                "verse": "Hanc aliquis coepit solicitare novus -;"
            },
            {
                "verse": "Lumine si praeter solitum me forte minaci"
            },
            {
                "verse": "Aspicit, omne mihi tunc perit ingenium,"
            },
            {
                "verse": "Frigidus et circum trepidat praecordia sanguis,"
            },
            {
                "verse": "Supplicium maius tunc milii morte subit;"
            },
            {
                "verse": "Durior at nostris siquando nutibus obstat,"
            },
            {
                "verse": "Qui vivant, reliquis sum miser ipse magis;"
            },
            {
                "verse": "Interdum niveo si pallor inhaeserit ore,"
            },
            {
                "verse": "Aggreditur quantus pectora nostra dolor;"
            },
            {
                "verse": "Si socia adfuerit non cognita, lena timemus"
            },
            {
                "verse": "Ne sit ab impuro fallere missa proco."
            },
            {
                "verse": "Dispeream, si ferre queo det ut oscula mater,"
            },
            {
                "verse": "Si solito hanc frater laetior inspiciat;"
            },
            {
                "verse": "Invideo, secum quod dormiat illa sorori,"
            },
            {
                "verse": "Tangere quod dominae pectora nuda licet."
            },
            {
                "verse": "Omnia me laedunt, timeo secura, fateri"
            },
            {
                "verse": "Cuncta pudet ne sim fabula nota nimis:"
            },
            {
                "verse": "Tam grave servitium miseros comitatur amantes,"
            },
            {
                "verse": "Implicat et dire tam grave colla iugum!"
            },
            {
                "verse": "A me siquis amor quid sit nunc forte requirat,"
            },
            {
                "verse": "Is mea verba, precor, pondus habere putet:"
            },
            {
                "verse": "Est amor immitis speties male sana furoris;"
            },
            {
                "verse": "Solus amor nescit rebus habere modum."
            }
        ],
        [
            {
                "verse": "Me miseram, quales torserunt corda dolores,"
            },
            {
                "verse": "Aegrotum cum te fama proterva refert:"
            },
            {
                "verse": "Ilicet heu, vittae frontisque honore soluto,"
            },
            {
                "verse": "Discrucior mentis ac rationis inops."
            },
            {
                "verse": "Haud aliter subitus consternat pectora langor"
            },
            {
                "verse": "Vitalisque suum, deserit aura locum,"
            },
            {
                "verse": "Quam cito contabuit moribundo in pectore sanguis"
            },
            {
                "verse": "Frigidus, exanimis sumque relicta solo."
            },
            {
                "verse": "Ast, ubi vix tandem mihimet sum reddita, obortae"
            },
            {
                "verse": "Ore natant lachrymae subsequiturque rigor."
            },
            {
                "verse": "Heu, timui ne te graviora incendia febris"
            },
            {
                "verse": "Corriperent, morbi neu tibi causa forent."
            },
            {
                "verse": "Si te febris habet similis me febris habebit:"
            },
            {
                "verse": "Aegrotem, si tu protinus aeger eris."
            },
            {
                "verse": "Nanque eadem fortuna mihi est, vitaeque futurus"
            },
            {
                "verse": "Terminus, inque tua sors mea certa sedet."
            },
            {
                "verse": "Te quicunque manet casus, me fata subire"
            },
            {
                "verse": "Hunc statuere, pares disposuere vices."
            },
            {
                "verse": "Dii prohibete nefas igitur: nanque una duobus"
            },
            {
                "verse": "Mors foret, utrisque par foret exitium."
            },
            {
                "verse": "Hunc servate, precor: procul, o procul, atra, recede,"
            },
            {
                "verse": "Atropos, atque tuas contine saeva manus."
            },
            {
                "verse": "Num te dira pudet febris temerariaque et audax"
            },
            {
                "verse": "Egregium iuvenem sic voluisse premi?"
            },
            {
                "verse": "Vos, quibus est vatum tutela et cura novorum,"
            },
            {
                "verse": "Phoebe volens adsis, Bassareuque fave;"
            },
            {
                "verse": "Et quae Parnaso gaudetis fonte, sorores,"
            },
            {
                "verse": "Vocalis citharae tuque repertor, ades:"
            },
            {
                "verse": "Pellite torrentes aestus, violentaque febris"
            },
            {
                "verse": "Spicula propitia frangite, quaeso, manu."
            },
            {
                "verse": "Vester alumnus erit, cuius facundia grandis"
            },
            {
                "verse": "Largius amne fluet ex Helicone sacro;"
            },
            {
                "verse": "Regia bella canet, Mavortia nobilis arma,"
            },
            {
                "verse": "Ac teneros elegos Pindaricosque modos."
            },
            {
                "verse": "Alma Venus, succurre tuo, mitissima, vati,"
            },
            {
                "verse": "Neu sine delitias sic laborare tuas;"
            },
            {
                "verse": "Dulciter hic blandos quoniam sic ludit amores,"
            },
            {
                "verse": "Molliat ut precibus pectora dura suis."
            },
            {
                "verse": "Ipsa ego, qua fuerat minus exorabilis ante"
            },
            {
                "verse": "Nulla, tamen flector carmine victa suo."
            },
            {
                "verse": "Incolumem nobis igitur si reddes amantem,"
            },
            {
                "verse": "Pro meritis aram talibus instituam,"
            },
            {
                "verse": "Effundamque preces ae vota solemnia solvam,"
            },
            {
                "verse": "Et te perpetua relligione colam."
            }
        ],
        [
            {
                "verse": "Dum male me vexat febris, dum magnus adurit"
            },
            {
                "verse": "Aestus et in vitam vim parat ille meam,"
            },
            {
                "verse": "Dumque mihi superest spes nulla aut parva salutis,"
            },
            {
                "verse": "Iam miser ut leto proximus ipse forem,"
            },
            {
                "verse": "Ecce, Venus subito, gemmis auroque decora,"
            },
            {
                "verse": "Fassa suum numen, constitit ante torum."
            },
            {
                "verse": "Qualis in obscura lucet fax candida nocte,"
            },
            {
                "verse": "Seu renidet Titan nubibus in mediis,"
            },
            {
                "verse": "Alma Venus talis fulsit splendore corusco,"
            },
            {
                "verse": "Hosque mihi rhoseo protulit ore modos:"
            },
            {
                "verse": "\"Sum dea, ne dubita, venio quae nuper Olympo"
            },
            {
                "verse": "Sydereo, spuma quae feror orta maris."
            },
            {
                "verse": "Me lachrymae tetigere tuae, fletusque puellae"
            },
            {
                "verse": "Aedibus e superis huc rapuere pii:"
            },
            {
                "verse": "Illa quidem pulchra facie spectanda vel una"
            },
            {
                "verse": "Aethereos possit solicitare deos."
            },
            {
                "verse": "Oscula sunt illi vernos redolentia flores,"
            },
            {
                "verse": "Hyblaeos sapiunt dulcia verba favos;"
            },
            {
                "verse": "Est cui purpureo suffusus corpore candor,"
            },
            {
                "verse": "Pestanis credas lilia mixta rhosis."
            },
            {
                "verse": "Illa Iovis possit fulmen mollire parentis,"
            },
            {
                "verse": "Herculea clavam surripuisse manu;"
            },
            {
                "verse": "Ob quam dura suam rabiem deponere Colchis"
            },
            {
                "verse": "Mitis et hanc propter Cerberus esse queat;"
            },
            {
                "verse": "Ipse furens Athamas crudeles flecteret arcus,"
            },
            {
                "verse": "Atque iram Procne protinus exueret."
            },
            {
                "verse": "Haec igitur terris cum sit mea maxima cura,"
            },
            {
                "verse": "Illius assiduas sum miserata preces."
            },
            {
                "verse": "Fortunate nimis tali dilecte puella,"
            },
            {
                "verse": "Est quae inter Tuscas gloria prima nurus:"
            },
            {
                "verse": "Hanc mihi tu propter curae es non ipse minori,"
            },
            {
                "verse": "Nec te dissimili prosequimur studio-"
            },
            {
                "verse": "Veni igitur latura tibi, Iove nempe volente,"
            },
            {
                "verse": "Auxilium, medicas impositura manus.\""
            },
            {
                "verse": "Dixerat, et placido pressit mea lumina somno,"
            },
            {
                "verse": "Ac simul invisit sydera celsa poli."
            },
            {
                "verse": "Dormieram paulum, subito mea pectora sensi"
            },
            {
                "verse": "Robore inassueto convaluisse mihi."
            },
            {
                "verse": "Plurimus haud aliter lympha restinguitur ignis"
            },
            {
                "verse": "Apposita, rapidum nec magis urget opus,"
            },
            {
                "verse": "Consumptum febris quam mox extincta reliquit:"
            },
            {
                "verse": "Pristinus ingreditur pectora tota vigor."
            },
            {
                "verse": "Ereptus vitae sic sum discrimine votis,"
            },
            {
                "verse": "Flora, tuis; certa est sic mihi parta salus."
            },
            {
                "verse": "Per te vivo equidem, per te revocatus ab Orcho"
            },
            {
                "verse": "Aetherea rursus, lux mea, luce fruor."
            },
            {
                "verse": "Obvenient nobis vitae quae tempora posthac,"
            },
            {
                "verse": "Haec ego iure uni debeo cuncta tibi."
            },
            {
                "verse": "Si mihi Titonis dent fata ut metiar annos,"
            },
            {
                "verse": "Assiduo tecum foedere iunctus ero;"
            },
            {
                "verse": "Perpetuam patiar tibi me vincire cathenam,"
            },
            {
                "verse": "A qua me poterit solvere nulla dies:"
            },
            {
                "verse": "Tantum in amore tuo foelicem ducere vitam"
            },
            {
                "verse": "Opto, voluptatis sola alimenta meae."
            },
            {
                "verse": "Verus amans nullum finem proponit amori:"
            },
            {
                "verse": "Quicquid agit semper officiosus amat."
            },
            {
                "verse": "Non ego divitias, non regia munera iacto,"
            },
            {
                "verse": "Iura libertatis do tibi cuncta meae."
            },
            {
                "verse": "Si sit opus mortem nostra cum morte redemptam"
            },
            {
                "verse": "Esse tuam, possem non ego velle mori?"
            },
            {
                "verse": "Nam modo principium vitae causamque dedisti,"
            },
            {
                "verse": "Debetur finis ultimus ergo tibi."
            },
            {
                "verse": "Nulla tuis meritis possem condigna referre"
            },
            {
                "verse": "Praemia, si regum, si mihi dentur opes:"
            },
            {
                "verse": "Siqua tamen virtus animi, si corporis ullae"
            },
            {
                "verse": "Sunt vires, iuris sunt ea facta tui."
            },
            {
                "verse": "Non minus Aesonides Maedaeae debuit olim,"
            },
            {
                "verse": "Aurea qua victor vellera surripuit;"
            },
            {
                "verse": "Nec minus Aegides Ariadnae debuit olim,"
            },
            {
                "verse": "Carcere Daedalio qua duce rexit iter."
            },
            {
                "verse": "O me foelicem, merui servire puellae"
            },
            {
                "verse": "Qui tibi, qua nunquam pulchrior ulla fuit,"
            },
            {
                "verse": "Nec magis ardenter carum dilexit amantem;"
            },
            {
                "verse": "Non aliquam maior solicitavit amor."
            },
            {
                "verse": "Terra prius solitos proventus falsa negabit"
            },
            {
                "verse": "Et prius e caelo sydera lapsa cadent,"
            },
            {
                "verse": "Nox erit alba, dies tenebris obscura, natabit"
            },
            {
                "verse": "Frigidus in sicco litore pisciculus,"
            },
            {
                "verse": "Quam te destituam, quam prava oblivio tantum"
            },
            {
                "verse": "Officium tollat, quam meus absit amor."
            },
            {
                "verse": "At tibi nulla licet, Venus aurea, praemia possim"
            },
            {
                "verse": "Exhibuisse, tamen tu mihi semper honos,"
            },
            {
                "verse": "Atque tuum semper numen venerabor amicum"
            },
            {
                "verse": "Imponamque aris plurima thura tuis."
            }
        ],
        [
            {
                "verse": "Ad te cogit amor querulas emittere voces,"
            },
            {
                "verse": "Qui facis, heu, vitae tedia ferre nimis:"
            },
            {
                "verse": "Rumor ait Mariam te perdite amare puellam,"
            },
            {
                "verse": "Ac te propterea non meminisse mei."
            },
            {
                "verse": "Crudelis nimium, duroque e robore nate,"
            },
            {
                "verse": "Me teneram ac pulchram spernere tu ne potes?"
            },
            {
                "verse": "Haec mihi non de te promisi, perfide, quondam,"
            },
            {
                "verse": "Dum face furtiva pectora nostra premis,"
            },
            {
                "verse": "Ac dum me incautam fallacibus, improbe, captas"
            },
            {
                "verse": "Blanditiis, lachrymis solicitasque tuis."
            },
            {
                "verse": "Nunquid inexpertam fas est deludere amantem,"
            },
            {
                "verse": "Quam cogis sacri frangere iura tori?"
            },
            {
                "verse": "Gloria quanta tibi fuerit tribuisse puellae"
            },
            {
                "verse": "Exitii causam materiamque, gravis"
            },
            {
                "verse": "Est cui forma, genus, cui digna favoribus aetas,"
            },
            {
                "verse": "Quae viget ingenio, casta Minerva, tuo!"
            },
            {
                "verse": "Lux, mea lux, nostri tandem miserere laboris:"
            },
            {
                "verse": "Quod scelus est, si me deseruisse voles."
            },
            {
                "verse": "Ah, veteris meminisse velis primordia flammae,"
            },
            {
                "verse": "Quae tam concordi nos tenuere iugo."
            },
            {
                "verse": "Siqua mihi de te meritorum praemia restant,"
            },
            {
                "verse": "Si tibi me pura simplicitate dedi,"
            },
            {
                "verse": "Et colui semperque colam, dum vita manebit,"
            },
            {
                "verse": "Si sequor imperium fida puella tuum,"
            },
            {
                "verse": "Brachia, si pateris, supplex ad sydera tendo:"
            },
            {
                "verse": "Ne me destituas, dulcis amice, precor."
            },
            {
                "verse": "Ad te confugio, vitae pars maxima nostrae:"
            },
            {
                "verse": "Unus habes vitae iura necisque meae."
            },
            {
                "verse": "Stat tibi si dure sententia condita menti,"
            },
            {
                "verse": "Ut mea tam diro corda dolore premas,"
            },
            {
                "verse": "Tolle moras saltem iam iam, finemque labori"
            },
            {
                "verse": "Tandem pone meo, durior Hippolyto;"
            },
            {
                "verse": "Inque caput nostrum letali cuspide saevi,"
            },
            {
                "verse": "Quo miseram valeam sic superare vicem."
            },
            {
                "verse": "Aspice quam niveos macies iam possidet arctus,"
            },
            {
                "verse": "Et sedeat quantus pallor in ore meo."
            },
            {
                "verse": "Nil miserae superest, nisi claudat lumina somnus"
            },
            {
                "verse": "Perpetuus, servet frigida membra lapis."
            },
            {
                "verse": "Omnia sic unus consumet funera luctus,"
            },
            {
                "verse": "Sicque mihi vitae finis acerbus erit!"
            }
        ],
        [
            {
                "verse": "Sancta ad vos clamo rutilantis Numina caeli,"
            },
            {
                "verse": "Syderaque et tellus testor et oceanum:"
            },
            {
                "verse": "En, iustas audite preces, audite querelas,"
            },
            {
                "verse": "Spargere quas miserum dura puella facit."
            },
            {
                "verse": "Barbiton esto procul citharaeque lyraeque sonorae,"
            },
            {
                "verse": "Haud equidem vos haec carmina moesta decent;"
            },
            {
                "verse": "At magis hic opus est lugubrique nigroque cothurno,"
            },
            {
                "verse": "Mixtaque cum lachrymis tristia verba decent."
            },
            {
                "verse": "Siqua fides vero est, nullus me vivit amantum"
            },
            {
                "verse": "Tristior, aut patitur vulnera saeva magis,"
            },
            {
                "verse": "Trux ubi me tantum verbis crudelibus urget,"
            },
            {
                "verse": "Insimulat falsis Floraque criminibus."
            },
            {
                "verse": "Impia letiferis cur me tot perdere telis"
            },
            {
                "verse": "Te iuvat, inque caput prosiluisse meum?"
            },
            {
                "verse": "Ah, nimium infoelix, quo me sors improba vexit,"
            },
            {
                "verse": "Excruciant quantis noxia fata modis!"
            },
            {
                "verse": "Num tibi sic notus, sic exploratus habetur"
            },
            {
                "verse": "Noster amor, num sic sum tibi carus ego,"
            },
            {
                "verse": "Ut suspecta fides mea sit, suspectus et ardor,"
            },
            {
                "verse": "Alterius captum me quod amore putes?"
            },
            {
                "verse": "Scilicet hoc misero tribuis solamen amanti,"
            },
            {
                "verse": "Haec fuerat morbi num medicina mei?"
            },
            {
                "verse": "Ante, mihi nullae stimularant pectora curae,"
            },
            {
                "verse": "Retia vel noram nulla Cupidinea:"
            },
            {
                "verse": "Rudis eram, neque adhuc Veneris versatus in armis"
            },
            {
                "verse": "Submiseram nulli corda premenda iugo,"
            },
            {
                "verse": "Cum me pestiferis rapiunt tua lumina flammis,"
            },
            {
                "verse": "Et mea mortifero cuspide corda feris."
            },
            {
                "verse": "Hinc, heu, tantorum manavit causa malorum,"
            },
            {
                "verse": "Prodiit excidii principiumque mei,"
            },
            {
                "verse": "Atque ita non solito imprudens correptus amore"
            },
            {
                "verse": "Subcubui, longo tempore vulnus alens:"
            },
            {
                "verse": "Nec pietas tamen ulla modo durissima tangit"
            },
            {
                "verse": "Pectora, sed validas congeris usque faces."
            },
            {
                "verse": "Grande quidem scelus est cepisse et ludere capto,"
            },
            {
                "verse": "Atque preces duro spernere corde pias."
            },
            {
                "verse": "En, ego te primis sine crimine perditus annis"
            },
            {
                "verse": "Dilexi, floret dum iuvenile decus,"
            },
            {
                "verse": "Laeta dies ex quo nobis, heu, praestita per te"
            },
            {
                "verse": "Rara fuit, vita est sed cumulata malis."
            },
            {
                "verse": "Et modo, quo tantum foveas non aequa dolorem,"
            },
            {
                "verse": "Insimulas nostram destituisque fidem;"
            },
            {
                "verse": "Spernis amatorem, quo non est firmior alter,"
            },
            {
                "verse": "Ac miserum cogis, iniuriosa, mori;"
            },
            {
                "verse": "Accumulas nostri causam viresque laboris,"
            },
            {
                "verse": "Pasceris et lachrymis non satiata meis."
            },
            {
                "verse": "Languescit veluti cura flos subcisus aratro"
            },
            {
                "verse": "Purpureus, quem vis parva secuta necat,"
            },
            {
                "verse": "Vis ita parva caput poterit confringere nostrum:"
            },
            {
                "verse": "Debilitas adeo corpora fessa terit."
            },
            {
                "verse": "Torqueor, et vires animum corpusque relinquunt,"
            },
            {
                "verse": "Sunt mihi singultus tristitiaeque comes,"
            },
            {
                "verse": "Et spes omnis abest, moestum solatur amantem"
            },
            {
                "verse": "Nil, nisi mors arctus solvat amica meos."
            },
            {
                "verse": "Militiam cupio tam saevam ponere tandem:"
            },
            {
                "verse": "Me quicunque velox exitus excipiat,"
            },
            {
                "verse": "Dum modo sit finis luctus, modo vincula rumpam,"
            },
            {
                "verse": "Ac fugiam poenae tristia damna meae!"
            }
        ],
        [
            {
                "verse": "Non tulit exilium gravius qui vellera Colchis"
            },
            {
                "verse": "Aurea fretus ope Phasidos eripuit,"
            },
            {
                "verse": "Nec magis indoluit patrias cum linqueret oras"
            },
            {
                "verse": "Cadmus et ignotam quaereret exul humum,"
            },
            {
                "verse": "Plura nec Archadia profugus suspiria traxit"
            },
            {
                "verse": "Evander, dubiam matre docente viam,"
            },
            {
                "verse": "Quam me nunc miserum crudelia fata secutum"
            },
            {
                "verse": "Cura premit vehemens, excruciatque dolor,"
            },
            {
                "verse": "Infoelix quoniam moerens invitus et aeger"
            },
            {
                "verse": "Tam procul a domina cogor abesse mea,"
            },
            {
                "verse": "Cuius in aspectu posita est mea summa voluptas"
            },
            {
                "verse": "Ac residet vitae portio magna meae."
            },
            {
                "verse": "Illa suis rhoseis laetissima praebet ocellis"
            },
            {
                "verse": "Gaudia, me cuius ora serena beant;"
            },
            {
                "verse": "Haec facie insanas expellit pectore curas"
            },
            {
                "verse": "Atque animum luctu sevocat illa gravi;"
            },
            {
                "verse": "Haec mihi solamenque mali requiesque laborum,"
            },
            {
                "verse": "Praesidium vitae portus et aura meae."
            },
            {
                "verse": "O mea cunctarum lux formosissima rerum,"
            },
            {
                "verse": "O mihi delitiae perpetuumque decus!"
            },
            {
                "verse": "Quando erit, ut niveos vultus flavosque capillos"
            },
            {
                "verse": "Visam, qui circum lactea colla f1uunt,"
            },
            {
                "verse": "Ac tantum possim teneros complectier arctus,"
            },
            {
                "verse": "Figere purpureis oscula rapta genis?"
            },
            {
                "verse": "Non aliter gelidaeque nives tenuesque pruinae"
            },
            {
                "verse": "Paulatim in stillas solis ad ora madent,"
            },
            {
                "verse": "Absentem quam nunc dominam me cura videndi"
            },
            {
                "verse": "Anxia consumit nocte dieque simul."
            },
            {
                "verse": "Aut igitur, redeam, dexter, da, Iuppiter, oro,"
            },
            {
                "verse": "Da cito me Floram cernere posse meam,"
            },
            {
                "verse": "Aut properet mors atra manus imponere saevas"
            },
            {
                "verse": "Extremumque mihi claudat amica diem."
            }
        ],
        [
            {
                "verse": "Unica me, Bracci, semper nimiumque molesta"
            },
            {
                "verse": "Solicitat miserum cura, diserte comes:"
            },
            {
                "verse": "Muneribus neu quis nostram precibusque puellam"
            },
            {
                "verse": "Se putet in votum ducere posse suum."
            },
            {
                "verse": "Flora quidem simplex tota est ac retia nulla"
            },
            {
                "verse": "Novit et incauto se movet illa pede,"
            },
            {
                "verse": "Callidus at meus est nimium rivalis et audax,"
            },
            {
                "verse": "Milleque praebet amor fraudibus usque modos."
            },
            {
                "verse": "Nanque docet quo saepe modo, qua fraude, quot armis,"
            },
            {
                "verse": "Quisque suam dominam fallere, possit amans;"
            },
            {
                "verse": "Difficilem reddit facilem quencumque laborem"
            },
            {
                "verse": "Occultumque ullum non sinit esse dolum."
            },
            {
                "verse": "Ignaras hinc saepe vides peccare puellas,"
            },
            {
                "verse": "Quas variis audax decipit ille modis;"
            },
            {
                "verse": "Hinc dulci coniunx imponere saepe marito"
            },
            {
                "verse": "Cogitur et fidum frangere connubium;"
            },
            {
                "verse": "Hinc timor insomnes igitur me ducere noctes"
            },
            {
                "verse": "Suspectosque dies semper habere facit."
            },
            {
                "verse": "Idaeus me nunc pastor, me nunc et Abydi"
            },
            {
                "verse": "Fidus amans Hero solicitat iuvenis,"
            },
            {
                "verse": "Et modo rivalem timeo Martemque Iovemque,"
            },
            {
                "verse": "Attalicae me nunc divitiaeque movent."
            },
            {
                "verse": "Ac video siquem nostram spectare puellam,"
            },
            {
                "verse": "Illius hunc factum credimus esse procum;"
            },
            {
                "verse": "Quin vereor ne sit communis nostra voluptas"
            },
            {
                "verse": "Pluribus, ad dominam neu pateatque via,"
            },
            {
                "verse": "Dulcia neu furtim rapiant mea poma latrones,"
            },
            {
                "verse": "Neu carpant violas purpureasque rhosas."
            },
            {
                "verse": "Et, quanvis nostra haec, Bracci, pomaria semper"
            },
            {
                "verse": "Aggeribus coner reddere septa novis,"
            },
            {
                "verse": "Non tamen a variis furum tuta esse putarim"
            },
            {
                "verse": "Insidiis, quorum copia magna viget."
            },
            {
                "verse": "Ergo meis nequeo securus amoribus uti:"
            },
            {
                "verse": "Nulla dies misera suspitione vacat."
            },
            {
                "verse": "Sic me curarum stimulis urgentibus actum"
            },
            {
                "verse": "Excruciat longus solicitusque timor,"
            },
            {
                "verse": "Nec mihi praebet amor quicquam dulcedinis urens,"
            },
            {
                "verse": "Quod non, felle citus misceat ille suo;"
            },
            {
                "verse": "Sic mihi nulla datur stabilis seu longa voluptas,"
            },
            {
                "verse": "Quin celer hanc turbet diripiatque timor."
            },
            {
                "verse": "Adde quod et laedunt mox quae iuvasse videntur,"
            },
            {
                "verse": "Siqua iuvant, paulo post tamen illa nocent;"
            },
            {
                "verse": "Haec sed habent finem: lachrymas, suspiria, luctus,"
            },
            {
                "verse": "Pernitiem, caedes, iurgia, bella, minas."
            },
            {
                "verse": "Talibus, heu, miseri pariter cruciamur amantes"
            },
            {
                "verse": "Suppliciis; heu, sic vexat iniquus amor."
            },
            {
                "verse": "Praemia tantorum sunt haec fructusque laborum,"
            },
            {
                "verse": "Nec requies tantis sumitur ulla malis."
            },
            {
                "verse": "O igitur foelix, cui non est cognita, Bracci,"
            },
            {
                "verse": "Dira Cupidinea missa sagicta manu!"
            }
        ],
        [
            {
                "verse": "Sydereis miserum quis me spoliavit ocellis,"
            },
            {
                "verse": "Quis mihi iucundam surripuit dominam?"
            },
            {
                "verse": "Dulcis ab aspectu quis me seiunxit amicae,"
            },
            {
                "verse": "Tam grave quis potuit substinuisse nefas?"
            },
            {
                "verse": "Laeta quis in tristes vertit mea gaudia luctus,"
            },
            {
                "verse": "Quaeve meam in Syrtes impulit unda ratem?"
            },
            {
                "verse": "Dulcia quis nobis infecit pocula felle,"
            },
            {
                "verse": "Miscuit et tantis quis bona nostra malis?"
            },
            {
                "verse": "O me infoelicem, quidnam nisi flebile amantem"
            },
            {
                "verse": "Nunc decet et lachrymae perpetuusque dolor?"
            },
            {
                "verse": "Cur ego nunc vitae spatium mihi longius optem,"
            },
            {
                "verse": "Quin cupiam extremum claudere morte diem,"
            },
            {
                "verse": "Cum mihi nunc desit propter quod vivere tantum"
            },
            {
                "verse": "Optabam, multos et superesse dies,"
            },
            {
                "verse": "Lux mea sola, meae spes maxima et unica vitae,"
            },
            {
                "verse": "Solamenque mali praesidiumque boni?"
            },
            {
                "verse": "Postubi fata simul foelicem ducere vitam"
            },
            {
                "verse": "Nos prohibent, nostris invida fata bonis,"
            },
            {
                "verse": "Vive memor nostri saltem, pulcherrima Flora,"
            },
            {
                "verse": "Haereat et cordi Braccius usque tuus,"
            },
            {
                "verse": "Qui te constanti est semper veneratus amore"
            },
            {
                "verse": "Et coluit firma perpetuaque fide,"
            },
            {
                "verse": "Diliget et semper, fuerit dum vita superstes,"
            },
            {
                "verse": "Atque etiam fuerint cum sua membra cinis -"
            },
            {
                "verse": "Si modo vivaces curae defuncta secuntur"
            },
            {
                "verse": "Corpora, defunctis suntque viris comites."
            },
            {
                "verse": "Nec, quia, Flora, procul distem, minuentur amores,"
            },
            {
                "verse": "Nec minor ignis erit frigidiorque calor,"
            },
            {
                "verse": "Tempus edax quem non poterit delere, nec ulla"
            },
            {
                "verse": "Carmina, qui nulla sorte perire queat."
            },
            {
                "verse": "Iamque vale, et miseri maneat tibi pectore lixum"
            },
            {
                "verse": "Nomen Alexandri, candida Flora, tui."
            }
        ],
        [
            {
                "verse": "Huc, infoelici quicunque teneris amore,"
            },
            {
                "verse": "Huc ades, et miseros excipe, quaeso, sonos,"
            },
            {
                "verse": "Huc, cui surripuit sors importuna puellam,"
            },
            {
                "verse": "Fer gemitus tecum tristitiamque simul!"
            },
            {
                "verse": "Evocat ad lachrymas huc vos mea Musa peremnes,"
            },
            {
                "verse": "Quas me crudelis fundere cogit amor:"
            },
            {
                "verse": "Hic, ubi conspicuus magnus bellator in armis"
            },
            {
                "verse": "Me miserum fregit ceu solet hostis atrox,"
            },
            {
                "verse": "Victor ut impositis vinclis spoliisque potitus"
            },
            {
                "verse": "Exitio premeret me magis ille gravi."
            },
            {
                "verse": "Proh dolor, heu, cara memet seiunxit amica,"
            },
            {
                "verse": "Heu, dominam rapuit perfidus ille mihi!"
            },
            {
                "verse": "Propter quam fuerat non me foelicior alter,"
            },
            {
                "verse": "Nec fuerat nostro laetior ullus amor:"
            },
            {
                "verse": "Hanc modo sed nequeam cum cernere, ut ante solebam,"
            },
            {
                "verse": "Heu, nostro non est tristior ullus amor."
            },
            {
                "verse": "Sed, postquam amisi solatia, gaudia, risus,"
            },
            {
                "verse": "Atque voluptates, delitiasque simul,"
            },
            {
                "verse": "Nil, nisi mors, nostrum potis est sanare dolorem,"
            },
            {
                "verse": "Quae me iam tantis eximat una malis."
            },
            {
                "verse": "Sed, prius emoriar, versis ad sydera palmis,"
            },
            {
                "verse": "Hoc rogo vos supplex numina sancta deum:"
            },
            {
                "verse": "Ut possim dulcem praestate videre puellam,"
            },
            {
                "verse": "Et possim tantum dicere: \"Flora, vale\"!"
            }
        ],
        [
            {
                "verse": "Siquis amans unquam crudelia sensit amoris"
            },
            {
                "verse": "Vulnera vel saevas sensit habere manus,"
            },
            {
                "verse": "Ille ego sum, iaculis ictum gravioribus ipse"
            },
            {
                "verse": "Quem miseris fodit dissecuitque modis."
            },
            {
                "verse": "Hic etiam assiduis adeo mea colla cathenis"
            },
            {
                "verse": "Continuit vinctum ferreus ille puer,"
            },
            {
                "verse": "Ut iam nulla meum requies lenire dolorem"
            },
            {
                "verse": "Auxiliumque mihi res dare nulla queat,"
            },
            {
                "verse": "Cum mihi nunc fuerit lepidissima rapta puella,"
            },
            {
                "verse": "Quae fuerat vitae portio magna meae,"
            },
            {
                "verse": "Quae dum captivum memet vinctumque tenebat,"
            },
            {
                "verse": "Tunc ego liberior omnibus unus eram;"
            },
            {
                "verse": "Hocque iugum nobis semper iucundius ipsa"
            },
            {
                "verse": "Quam modo libertas, servitiumque fuit."
            },
            {
                "verse": "Hei mihi, qui poteram deflectere lumina nusquam"
            },
            {
                "verse": "Illius a facie sole micante magis,"
            },
            {
                "verse": "Nunc miser, heu, cogor cara procul esse puella,"
            },
            {
                "verse": "Nec possum dominam cernere ut ante meam,"
            },
            {
                "verse": "Amissam quam nunc fatis urgentibus amens"
            },
            {
                "verse": "Fletibus et luctu prosequor assiduis,"
            },
            {
                "verse": "Pro qua tot lachrymas fudi, miserabile dictu,"
            },
            {
                "verse": "Flumina quot prorsus constituisse queant."
            },
            {
                "verse": "Integra nam poterat me delectare voluptas"
            },
            {
                "verse": "Nulla, meae praeter ora serena deae,"
            },
            {
                "verse": "Purpureos praeter vultus oculosque nitentis,"
            },
            {
                "verse": "Et praeter Florae dulcia verba meae."
            },
            {
                "verse": "Sic ego, sic pereo: sed nostra puella soluta est"
            },
            {
                "verse": "Sic ego nunc uror: illius alsit amor."
            },
            {
                "verse": "Lex iniusta nimis, crudelia vincla tyramni"
            },
            {
                "verse": "Me quoque conveniens rumpere nonne fuit?"
            },
            {
                "verse": "Nunc video ut nostram pietas non tangat amicam,"
            },
            {
                "verse": "Sitque oblita modo protinus illa mei,"
            },
            {
                "verse": "Quaeritet utque alios iuvenes quoque perdere fallax"
            },
            {
                "verse": "Utque dolos aliis insidiasque paret."
            },
            {
                "verse": "Ut studium, curas, operam totumque laborem,"
            },
            {
                "verse": "Tempus et officium substulit una dies!"
            },
            {
                "verse": "Cernimus ut sanctum foedus vindicta puellas"
            },
            {
                "verse": "Rumpere formosas poenaque nulla manet."
            },
            {
                "verse": "Omnia sint in amore ingrata atque irrita, fidos"
            },
            {
                "verse": "Tam male facta procos quam bene facta iuvent:"
            },
            {
                "verse": "Nunc scio possit amor quantum, quot semper amantes"
            },
            {
                "verse": "Solicitet miseros discrucietque modis,"
            },
            {
                "verse": "Multaque pro minimo dulci gustentur amara,"
            },
            {
                "verse": "Finita ut requies, ut sine fine labor,"
            },
            {
                "verse": "Immensusque dolor, brevis et fugitiva voluptas,"
            },
            {
                "verse": "Ut glacies ardens, frigidus utque calor."
            },
            {
                "verse": "Novimus, heu, tandem lachrymis quam pluribus ut sit"
            },
            {
                "verse": "Rebus in humanis peius amore nihil."
            },
            {
                "verse": "A quo me potero siquando excludere morbo,"
            },
            {
                "verse": "O ego quam foelix quamque beatus ero!"
            }
        ],
        [
            {
                "verse": "O mihi saeva dies, nigro signanda lapillo,"
            },
            {
                "verse": "Tristis origo mei principiumque mali,"
            },
            {
                "verse": "Lux infausta nimis, tenebris obscurior atris,"
            },
            {
                "verse": "Lux magis, heu, cunctis pernitiosa mihi,"
            },
            {
                "verse": "Tu me foelicem quondam, nunc tristia cogis,"
            },
            {
                "verse": "Improba lux, querulis aedere verba notis."
            },
            {
                "verse": "Quae mihi, quae postquam tantorum causa malorum"
            },
            {
                "verse": "Maxima debueras initiumque fore,"
            },
            {
                "verse": "Hora meae saltem vitae supprema fuisses,"
            },
            {
                "verse": "Ultima luminibus hora videnda meis -"
            },
            {
                "verse": "Dulcis enim mors est miseris et vivere triste:"
            },
            {
                "verse": "Illa graves finit, haec alit usque vices -;"
            },
            {
                "verse": "Nam modo me diris non frangeret unda procellis,"
            },
            {
                "verse": "Nec iactaretur nostra carina mari."
            },
            {
                "verse": "Quid mage pestiferum contingere possit amanti"
            },
            {
                "verse": "Quam dominam solito non retinere sinu?"
            },
            {
                "verse": "Me miserum mallem Floram sprevisse rogantem"
            },
            {
                "verse": "Quam precibus victam succubuisse meis,"
            },
            {
                "verse": "Immitem nobis mallem duramque fuisse"
            },
            {
                "verse": "Quam lachrymis nostris se exhibuisse piam."
            },
            {
                "verse": "Tantus enim me nunc luctus, suspiria, curae"
            },
            {
                "verse": "Haud premerent, capiti pernitiosa meo,"
            },
            {
                "verse": "Non adeo graviter domina caruisse dolerem,"
            },
            {
                "verse": "Nec tam languerent pectora fessa diu."
            },
            {
                "verse": "Laeteas potasse magis conduceret undas,"
            },
            {
                "verse": "Esseque Leucadiae non grave pondus aquae,"
            },
            {
                "verse": "Ora serena meae quam mente tenere puellae,"
            },
            {
                "verse": "Ureret et quam me semper acerbus amor."
            },
            {
                "verse": "Tantorum ut fierem vel sic oblitus amorum,"
            },
            {
                "verse": "Urenti vel sic liber ut igne forem!"
            },
            {
                "verse": "O quotiens illam fallacia somnia nobis"
            },
            {
                "verse": "Restituunt, quotiens basia nota damus;"
            },
            {
                "verse": "O Veneris quotiens solitis luctamur in armis,"
            },
            {
                "verse": "Iungimus et quotiens pectora nuda suis!"
            },
            {
                "verse": "Sed, postquam ostendunt tantum mihi somnia Floram,"
            },
            {
                "verse": "Somnia fulgenti lucidiora die,"
            },
            {
                "verse": "Est et amara dies postquam, causamque doloris"
            },
            {
                "verse": "Praebet et in luctu me facit esse diu,"
            },
            {
                "verse": "O ego quam vellem totis dormire diebus,"
            },
            {
                "verse": "Clauderet et longus lumina moesta sopor!"
            }
        ],
        [
            {
                "verse": "Corporis insanos longa valitudine morbos"
            },
            {
                "verse": "Ulla levare hominum vix medicina potest,"
            },
            {
                "verse": "Nanque solet quodcunque magis vexatque premitque"
            },
            {
                "verse": "Corpus, id infectum reddere posse magis,"
            },
            {
                "verse": "Atque ope tunc medica multo maiore necesse est"
            },
            {
                "verse": "Longius et multo est omnis, amice, labor."
            },
            {
                "verse": "Durius at tanto est animi languentis acerbam"
            },
            {
                "verse": "Atque aegrotantis pellere posse luem,"
            },
            {
                "verse": "Corporibus quanto est praestantior ille caducis"
            },
            {
                "verse": "Et refugit quanto noxia quaeque magis."
            },
            {
                "verse": "Sed non est animo pestis mortalior ulla"
            },
            {
                "verse": "Nec peior quam sit pernitiosus amor:"
            },
            {
                "verse": "Dirum nanque infert atque immedicabile vulnus"
            },
            {
                "verse": "Et ferit invicta pectora nostra manu."
            },
            {
                "verse": "Illius auratis etiam sacra numina telis,"
            },
            {
                "verse": "Victa deum huic uno colla dedere iugo."
            },
            {
                "verse": "Ille Iovem solio summum detrusit ab alto"
            },
            {
                "verse": "Compulit et terras visere saepe suas."
            },
            {
                "verse": "Vertit et in formam bovis et candentis oloris,"
            },
            {
                "verse": "Falleret Europen fecit Agenorida,"
            },
            {
                "verse": "Atque per impluvium grando cum decidit auri"
            },
            {
                "verse": "In gremium Danaes, hoc quoque suasit amor."
            },
            {
                "verse": "Flumen ad Amphrysum Phoebum pavisse iuvencos"
            },
            {
                "verse": "Admeti niveos impulit ille deum;"
            },
            {
                "verse": "Et quem nullus amor dominum tetigisset Averni,"
            },
            {
                "verse": "Hunc Cereris natam vi rapuisse facit."
            },
            {
                "verse": "Quid Bacchum referam, Venerem Martemque tremendum,"
            },
            {
                "verse": "Quid genitum Maia caelicolasque alios?"
            },
            {
                "verse": "Quid memorem heroum tot milia sive virorum,"
            },
            {
                "verse": "Perdidit ut miseris impius ille modis?"
            },
            {
                "verse": "Nanque tot haud bellis hominum periere malignis,"
            },
            {
                "verse": "Tot neque sustinuit Thessala terra neces,"
            },
            {
                "verse": "Sanguine Pharsaliam nec foedavere Quiritum"
            },
            {
                "verse": "Corpora civili tot quoque caesa malo,"
            },
            {
                "verse": "Perfida nec vidit tot strages Africa diras,"
            },
            {
                "verse": "Quot dedit humano saevus amor generi."
            },
            {
                "verse": "Es mihi, Troia, nimis locuples, moestissima, testis,"
            },
            {
                "verse": "Infoelix nihil es quae nisi pulvis iners:"
            },
            {
                "verse": "Tu quondam Phrygiae dominatrix maxima toti,"
            },
            {
                "verse": "Nunc Helenam propter, ob Paridemque iaces;"
            },
            {
                "verse": "Ac Simois Xanthusque mihi sunt flumina testes,"
            },
            {
                "verse": "Nam vos sanguineas saepe tulistis aquas."
            },
            {
                "verse": "Improbus ille patriam cum sanguine saepe nefandas"
            },
            {
                "verse": "Impulit, heu, natas commaculare manus."
            },
            {
                "verse": "Ausa nefas dirum Scylla est, patriamque patremque"
            },
            {
                "verse": "Prodidit, ut Minoi concubuisse queat;"
            },
            {
                "verse": "Quod tu, Nise, doles natamque per aera, poscis,"
            },
            {
                "verse": "Ut sceleris tanti praemia digna ferat."
            },
            {
                "verse": "Impulit hic matres caros et perdere natos:"
            },
            {
                "verse": "Testis es o Procne, Phasias esque mihi."
            },
            {
                "verse": "Impulit hic etiam fraterno sanguine fratres"
            },
            {
                "verse": "Spargere crudeles et scelerare manus."
            },
            {
                "verse": "Hunc igitur miserum cum me delectet amantem"
            },
            {
                "verse": "Nexibus implicitum detinuisse suis,"
            },
            {
                "verse": "Non ego sum fortis tantum validusque gravisque,"
            },
            {
                "verse": "Solus ut haec possim vincere bella virum:"
            },
            {
                "verse": "Et me vexat amor, viresque exercet iniquas"
            },
            {
                "verse": "In nostrum semper ferreus ille caput."
            },
            {
                "verse": "Quod, si forte miser totiens erumpere voces"
            },
            {
                "verse": "In querulas videor sive dolere nimis,"
            },
            {
                "verse": "Nec possum tantos extinguere pectoris aestus,"
            },
            {
                "verse": "A quibus infoelix tam premor ipse diu:"
            },
            {
                "verse": "Lector parce, precor, tanti miserere laboris,"
            },
            {
                "verse": "Ac sine me tristes aedere saepe sonos,"
            },
            {
                "verse": "Est quoniam nostri melior medicina doloris"
            },
            {
                "verse": "Nulla, nec afflictum cor magis ulla levat."
            }
        ],
        [
            {
                "verse": "Siccine me tandem lusisti, perfida, amantem"
            },
            {
                "verse": "Illecebris miserum blanditiisque tuis?"
            },
            {
                "verse": "Sic ne iuvat captum fallacibus, improba, verbis"
            },
            {
                "verse": "Implicitumque dolis detinuisse tuis?"
            },
            {
                "verse": "Novimus, heu, sero fueris quam fallere docta"
            },
            {
                "verse": "Et tibi quam non sit perfida nulla fides,"
            },
            {
                "verse": "Quam tibi sit casti reverentia nulla pudoris,"
            },
            {
                "verse": "Nec moveant dextrae conscia iura datae."
            },
            {
                "verse": "Siccine me tandem lusisti, perfida, amantem"
            },
            {
                "verse": "Illecebris miserum blanditiisque tuis?"
            },
            {
                "verse": "Heu, memini quotiens iurasti, perfida, nunquam"
            },
            {
                "verse": "Posse datam nobis te violare fidem,"
            },
            {
                "verse": "Dixisti quotiens protendens brachia collo"
            },
            {
                "verse": "Praeter me nullum posse placere tibi;"
            },
            {
                "verse": "Sed rapidi secum venti tua verba tulere"
            },
            {
                "verse": "Irrita, non uno vindice digna deo."
            },
            {
                "verse": "Siccine me tandem lusisti, perfida, amantem"
            },
            {
                "verse": "Illecebris miserum blanditiisque tuis?"
            },
            {
                "verse": "Quid facis ah demens? Tota iam spargitur urbe"
            },
            {
                "verse": "Dedecus in magnum fabula nota tuum."
            },
            {
                "verse": "Quae semel a turpi maculatur crimine fama,"
            },
            {
                "verse": "Candorem nunquam vendicat illa suum;"
            },
            {
                "verse": "Quae mulier rari metas limenque pudoris"
            },
            {
                "verse": "Praeterit, errantes haec habet usque pedes."
            },
            {
                "verse": "Siccine me tandem lusisti, perfida, amantem"
            },
            {
                "verse": "Illecebris miserum blanditiisque tuis?"
            },
            {
                "verse": "Hei mihi, quid potuit contingere tristius ullum,"
            },
            {
                "verse": "Quam te furtivo secubuisse toro?"
            },
            {
                "verse": "Conqueror ergo fidem laesam laesumque pudorem,"
            },
            {
                "verse": "Tristius et nequeo tam grave ferre nefas."
            },
            {
                "verse": "Est ubi nunc studium, quo me coluisse tot annos"
            },
            {
                "verse": "Finxisti, mendax, quove recessit amor?"
            },
            {
                "verse": "Siccine me tandem lusisti perfida, amantem"
            },
            {
                "verse": "Illecebris miserum blanditiisque tuis?"
            },
            {
                "verse": "Corda ne sunt adeo duro tibi condita poste,"
            },
            {
                "verse": "Ut modo nullus amor tangat iniqua mei?"
            },
            {
                "verse": "Ille ego sum, qui te propter contemnere vitam"
            },
            {
                "verse": "Non timui, pro te qui mala tanta tuli,"
            },
            {
                "verse": "Exposuique caput magnis variisque periclis,"
            },
            {
                "verse": "Quo tibi fidus amans non magis alter erit."
            },
            {
                "verse": "Siccine me tandem lusisti, perfida, amantem"
            },
            {
                "verse": "Illecebris miserum blanditiisque tuis?"
            },
            {
                "verse": "Ipse ego, te postquam coepi male cautus amare,"
            },
            {
                "verse": "Altera mi potuit non placuisse magis;"
            },
            {
                "verse": "Tam cunctis qui te dilexi viribus amens,"
            },
            {
                "verse": "Quam dilecta magis nulla puella fuit;"
            },
            {
                "verse": "Te propter rapidis qui languida pectora flammis"
            },
            {
                "verse": "Gestavi infoelix, perfida Flora, diu."
            },
            {
                "verse": "Siccine me tandem lusisti, perfida, amantem"
            },
            {
                "verse": "Illecebris miserum blanditiisque tuis?"
            },
            {
                "verse": "At tu, qui nostro frueris modo laetus amore"
            },
            {
                "verse": "Uteris et nostris, insidiose, bonis,"
            },
            {
                "verse": "Haec precor in lachrymas vertantur gaudia tristes;"
            },
            {
                "verse": "Te malus excruciet exagitetque furor."
            },
            {
                "verse": "Ac te nulla iuvet, sit quanvis summa, voluptas,"
            },
            {
                "verse": "Et requiem nullis rebus habere queas,"
            },
            {
                "verse": "Nec te delectet nisi quod sit flebile et atrum"
            },
            {
                "verse": "Et nisi quod gemitum tristitiamque ferat."
            },
            {
                "verse": "Concubitus adeo vexet te dira cupido,"
            },
            {
                "verse": "Te iuvet ut tantum concubuisse feris;"
            },
            {
                "verse": "Ac tua perpetuo crucientur corda dolore,"
            },
            {
                "verse": "Praecipitem donec te male sanus agas."
            },
            {
                "verse": "Sed tu, Flora, tuae iam tandem consule famae,"
            },
            {
                "verse": "Inque bonam redeas, iam verecunda, viam,"
            },
            {
                "verse": "Et meminisse velis sancitae foedere legis,"
            },
            {
                "verse": "Servandamque fidem iam meminisse velis!"
            },
            {
                "verse": "Turpia quod si te minime periuria terrent,"
            },
            {
                "verse": "Nec curare deos improba facta putas:"
            },
            {
                "verse": "Veh tibi, nanque dabis meritas pro crimine poenas"
            },
            {
                "verse": "Tam grandi, meritum suppliciumque feres!"
            }
        ],
        [
            {
                "verse": "Iam tandem a lachrymis revoca tua lumina, Bracci,"
            },
            {
                "verse": "Tristibus, et luctus excute corde graves,"
            },
            {
                "verse": "Pone modum tanto, demens, finemque dolori,"
            },
            {
                "verse": "Hoc neque mortiferum pectore vulnus ale,"
            },
            {
                "verse": "Nec patere ut vehemens adeo te cura fatiget"
            },
            {
                "verse": "Haec, miserum langor neu premat iste diu,"
            },
            {
                "verse": "Deseruit quoniam tua te lasciva puella"
            },
            {
                "verse": "Immeritum, atque illi quod placet alter amor."
            },
            {
                "verse": "Haud haec transfodit solum tua corda sagicta,"
            },
            {
                "verse": "Hoc neque inauditum est insolitumque nefas:"
            },
            {
                "verse": "Passus idem est ferme quisquis mulieris amorum"
            },
            {
                "verse": "Subdidit imprudens inscia colla iugo."
            },
            {
                "verse": "Nam mutabilius, Bracci, quam foemina nil est,"
            },
            {
                "verse": "Cuius amor nescit firmior esse diu."
            },
            {
                "verse": "Sol neque frigoribus densas glaciesque nivesque"
            },
            {
                "verse": "Aureus in liquidas tam cito solvit aquas,"
            },
            {
                "verse": "Tam cito nec rapido flores siccantur ab aestu,"
            },
            {
                "verse": "Nec mare tam subito saeva procella ciet,"
            },
            {
                "verse": "Quam cito foeminei torpescunt pectoris aestus,"
            },
            {
                "verse": "Inque leves cineres tam cito fiamma perit."
            },
            {
                "verse": "Hyblaeas ut apes varius delectat in arvis"
            },
            {
                "verse": "Flos, hominum varius ut iuvat ora sapor,"
            },
            {
                "verse": "Foemina diverso sic delectatur amore,"
            },
            {
                "verse": "Sic varias iuvenum quaeritat illa dapes."
            },
            {
                "verse": "Haec levior foliis et verna incertior aura est,"
            },
            {
                "verse": "Cuius verba fide dissimulata carent."
            },
            {
                "verse": "Nulli fidus amor, sancti neque cura pudoris"
            },
            {
                "verse": "Est ulli, casto non cubat ulla toro;"
            },
            {
                "verse": "Corpore casta licet, tamen ulla haud mente pudica est:"
            },
            {
                "verse": "Siqua tamen renuit, post renuisse dolet."
            },
            {
                "verse": "Dulcibus illecebris miseros deludit amantes"
            },
            {
                "verse": "Atque novis fallax decipit illa modis;"
            },
            {
                "verse": "Mille habet urendique vias artesque magistras"
            },
            {
                "verse": "Atque est ad laqueos ingeniosa nimis:"
            },
            {
                "verse": "Stultus at est verbis, quorum illi copia, blandis"
            },
            {
                "verse": "Crediderit siquis, sunt quia plena dolis;"
            },
            {
                "verse": "Non iurata movent ullam sacra numina divum,"
            },
            {
                "verse": "Perfidiae poenas non timet ulla suae."
            },
            {
                "verse": "Ergo sit inconstans, Bracci, cum foemina, mendax,"
            },
            {
                "verse": "Instabilis, fallax, perfida, vana, levis,"
            },
            {
                "verse": "Cur lachrymis, demens, luctus ita pascis inanes"
            },
            {
                "verse": "Turpibus? Ah, fortem te decet esse virum."
            },
            {
                "verse": "Sume animum tandem, lascivam sperne puellam,"
            },
            {
                "verse": "Hanc sine, cui pietas nec pudor ullus inest,"
            },
            {
                "verse": "Ac fuge fallaci deinceps plus fidere amori,"
            },
            {
                "verse": "Nec patere esse tibi mollia corda: vir es."
            }
        ],
        []
    ]
}