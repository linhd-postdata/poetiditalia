{
    "author": "Zaccaria Ferreri",
    "title": "Lugdunense somnium",
    "url": "http://www.poetiditalia.it/texts/FERRERI|lugd|001",
    "text": [
        [
            {
                "verse": "Soderiniadum soboles excelsa parentum,"
            },
            {
                "verse": "Atque Florentinae rarissima gloria gentis,"
            },
            {
                "verse": "Cui Romana dedit sublimes purpura fasces,"
            },
            {
                "verse": "Et Volaterranae remanent vocabula mitrae;"
            },
            {
                "verse": "Cui vivens addictus ero, cui mortuus omnis"
            },
            {
                "verse": "Sacrabo virtutem animi, Francisce, perennem"
            },
            {
                "verse": "Sub testudineo coeunt ubi Arar, Rhodanusque,"
            },
            {
                "verse": "Nocte lacunari clausus nonnulla legebam."
            },
            {
                "verse": "Stemmata semideum (ni fallat opinio) coram"
            },
            {
                "verse": "Pagina monstrabat magni mihi principis ortum,"
            },
            {
                "verse": "Actaque; qui functo vitam genitore fugebit"
            },
            {
                "verse": "Urbanum imperium, postquam suspexit in axe"
            },
            {
                "verse": "Christiferae vexilla Crucis, vocemque triumphum"
            },
            {
                "verse": "Pollicitam audivit, palmamque ex hoste ferentem:"
            },
            {
                "verse": "Quique salutari tingens pia membra lavacro"
            },
            {
                "verse": "Dira elephantiadis pepulit contagia leprae,"
            },
            {
                "verse": "Tantaque Romuleo concessit munera patri,"
            },
            {
                "verse": "Ausoniam, quidquid cadens sol occupat, auri"
            },
            {
                "verse": "Fulcimenta, decusque ingens, sceptra, atque secures"
            },
            {
                "verse": "Caesareas, diadema triplex in vertice sancto;"
            },
            {
                "verse": "Atque Palatinas aedes, Bizantiaque arva"
            },
            {
                "verse": "In sua delegit; quum mox invadere coepit"
            },
            {
                "verse": "Me sopor, et iussit concedere membra cubili."
            },
            {
                "verse": "Grata quies aderat; stertebant ebria somno"
            },
            {
                "verse": "Guttura servorum, quos cella propinqua tenebat;"
            },
            {
                "verse": "Et lychnum ardentem pascebat Palladis humor."
            },
            {
                "verse": "Alta Dionaei repetebant aequora pisces"
            },
            {
                "verse": "Frontibus occiduis, ariesque Ammonius ardor"
            },
            {
                "verse": "Signiferae princeps, primusque auriga coronae"
            },
            {
                "verse": "Limen Apollineis referens ingressibus amplo"
            },
            {
                "verse": "Aurigerum vellus procul ostentabat Olympo;"
            },
            {
                "verse": "Pleiadum coetus vicinos ibat in ortus:"
            },
            {
                "verse": "Omneque sub verno nemus instaurabat honore."
            },
            {
                "verse": "Dormio. Me variis tunc ardua somnia versant"
            },
            {
                "verse": "Subter imaginibus, ferrique per astra videbar,"
            },
            {
                "verse": "Et rapidis sulcare leves tranatibus auras."
            },
            {
                "verse": "Efferor a terris plusquam iuga Pelion alta"
            },
            {
                "verse": "Elevet Aemoniis, Othrisque, et Pyndus in arvis."
            },
            {
                "verse": "Transeo perpetuis frigentem. algoribus oram"
            },
            {
                "verse": "Aeris, unde cadunt tenues in gramina rores,"
            },
            {
                "verse": "Atque pruinoso tellus canescit amictu;"
            },
            {
                "verse": "Qua fere larvarum illuvies ex aethere pulsa"
            },
            {
                "verse": "Truditur assiduis tenebris, et carcere coeco."
            },
            {
                "verse": "Qua Notus, et Boreas aeterno murmure certant;"
            },
            {
                "verse": "Atque cient nymbos, tonitruque, et fulgure verrunt"
            },
            {
                "verse": "Nubila, sulphureaeque ruunt in fulmina petrae,"
            },
            {
                "verse": "Et qua caeruleis grando de nubibus exit,"
            },
            {
                "verse": "Hibernaeque nives celsas sparguntur in alpes."
            },
            {
                "verse": "Accipit aethereos hic pars elatior ignes."
            },
            {
                "verse": "Sideribus tractos ima a tellure vapores"
            },
            {
                "verse": "Huc accendit, et in varios ea flamma cometas"
            },
            {
                "verse": "Format, et insolitos didicit portendere casus."
            },
            {
                "verse": "Illaesus penetro non exurentis apertum"
            },
            {
                "verse": "Ignis iter; recipitque suo me Delia circo;"
            },
            {
                "verse": "Quae sub Agenoreo deducens cornua tauro"
            },
            {
                "verse": "Irrorabat aquis terras, pontumque movebat."
            },
            {
                "verse": "Non potui satis admirari ut sideris orbem"
            },
            {
                "verse": "Tantae molis ego aspexi, cui parva videtur"
            },
            {
                "verse": "His brevibus terrae spaciis existere forma."
            },
            {
                "verse": "Reddidit astrorum motus paeana sonorum"
            },
            {
                "verse": "Auribus, et sonuit toto symphonia coelo;"
            },
            {
                "verse": "Ac suspensa diu tenuit praecordia cantus."
            },
            {
                "verse": "Inde per Hermetis fulgentia limina grati"
            },
            {
                "verse": "Ascensus patuere. Hilari me suscipit ore"
            },
            {
                "verse": "Sydus, et immenso tonuit rota lucida plausu."
            },
            {
                "verse": "Mite salutavi iubar. O salve optime, dixi,"
            },
            {
                "verse": "Rhetor, et ingenuae linguae facunde magister."
            },
            {
                "verse": "Influis ingenii tu vim, facis ora diserta,"
            },
            {
                "verse": "Quae moveant lapides, et viscera cruda ferarum"
            },
            {
                "verse": "(Nedum hominum sensus, humanaque pectora), tu fers"
            },
            {
                "verse": "Nectar in Eurotam, dulcemque Heliconis in undas"
            },
            {
                "verse": "Ambrosiam, laureta tuo spiramine Delphi"
            },
            {
                "verse": "Tollit, et in placidum carmen prorumpit Apollo."
            },
            {
                "verse": "Te Ciceroniaei patres, te sancta Maronum"
            },
            {
                "verse": "Agmina, te sacri sophiae venerantur alumni."
            },
            {
                "verse": "Auspice te suave cantavit Lesbia virgo,"
            },
            {
                "verse": "Heroo didicit suras redimere cothurno"
            },
            {
                "verse": "Te, Colophone, fatus; sylvas Aeagrius Orpheus"
            },
            {
                "verse": "Traxit, et Andinus validis sua carbasa ventis"
            },
            {
                "verse": "Explicuit vates, magnumque retendit in aequor."
            },
            {
                "verse": "Te, Pherecidiacum navavit Tullius artem"
            },
            {
                "verse": "Remige; et orandi varios Demosthenis ausa est"
            },
            {
                "verse": "Lingua per anfractus altum transmittere pontum."
            },
            {
                "verse": "Nicomachi proles acie penetravit acuta,"
            },
            {
                "verse": "Te duce, quiquid habet rerum natura latentis;"
            },
            {
                "verse": "In superosque parum referens se se altius illo"
            },
            {
                "verse": "Divus Aristocles plura e coelestibus hausit."
            },
            {
                "verse": "Haec tibi concessit summus dominator Olympi"
            },
            {
                "verse": "Munera, et his titulis inter tu sidera praestas."
            },
            {
                "verse": "Iure tuas igitur laudes cantare tenemur,"
            },
            {
                "verse": "Et tua iucundo decernere lumina vultu."
            },
            {
                "verse": "Haec ubi dicta, hilari Cyllenius annuit ore."
            },
            {
                "verse": "Scando Magis. Se se Venus obtulit aurea nobis."
            },
            {
                "verse": "Alipedes urgebat equos Hyperionis alma"
            },
            {
                "verse": "Progenies; cui se iungens Erycina venusto"
            },
            {
                "verse": "Ore serenatam spargebat in aequora lucem;"
            },
            {
                "verse": "Et vitreos stillans in Gallica rura liquores,"
            },
            {
                "verse": "Et violas ab humo ducens, et ab arbore flores"
            },
            {
                "verse": "Restituebat opes, redivivaque pascua campis."
            },
            {
                "verse": "Exsupero Paphiae gyrum, Phoebeaque tecta"
            },
            {
                "verse": "Ingredior toto lucem spargentia coelo."
            },
            {
                "verse": "Admirande nitor, mundique amplissima lampas,"
            },
            {
                "verse": "Inquio, quae obliquo numquam discedis ab orbe:"
            },
            {
                "verse": "Atque viam rediens observas semper eandem,"
            },
            {
                "verse": "In medio coeli ceu rex geris aurea sceptra,"
            },
            {
                "verse": "Et nocturna tuis splendoribus imbuis astra;"
            },
            {
                "verse": "Tu vitale decus, tu lux, tu regula rerum."
            },
            {
                "verse": "Sic pater omnipotens voluit, sic maximus auctor"
            },
            {
                "verse": "Instituit; profers tu semina, et entia servas."
            },
            {
                "verse": "Ipse salutiferum mittis medicamen in herbas."
            },
            {
                "verse": "Te duce Phyllirides componere pharmaca novit,"
            },
            {
                "verse": "Anguisorusque senex aegris inferre salutem."
            },
            {
                "verse": "Plectere dulcisonos docuisti Amphiona nervos"
            },
            {
                "verse": "Tu pater Aonidum. Delos tua, Cirrha, Rhodosque,"
            },
            {
                "verse": "Sunt tua odoratae Tempe suavissima Daphnes;"
            },
            {
                "verse": "Est tua Dircaei doctissima gloria saltus."
            },
            {
                "verse": "Quidquid habet Delphi, quidquid Cyrthi ardua rupes"
            },
            {
                "verse": "Sunt tua. Traicio vati tu plectra, lyramque"
            },
            {
                "verse": "Formasti, sidibusque melos coeleste dedisti."
            },
            {
                "verse": "Exeo Tymbrei domibus, tendoque cruentas,"
            },
            {
                "verse": "Confectasque diu tabe Mavortis ad aedes."
            },
            {
                "verse": "Sanguineas vidi hic flammas, vultusque minaces;"
            },
            {
                "verse": "Armaque multiplices cito portendentia mortes"
            },
            {
                "verse": "Christigenum, caesisque ex undique et oppida, et urbes,"
            },
            {
                "verse": "Plena cadaveribus, maculatos sanguine campos,"
            },
            {
                "verse": "Et vada purpureo late stagnata cruore,"
            },
            {
                "verse": "Sicut apud Cannas, veluti Trasimena per arva,"
            },
            {
                "verse": "Sive Placentinas Trebiae labentis ad undas"
            },
            {
                "verse": "Aeneadas, Tyriosque inter certamine facto."
            },
            {
                "verse": "Insonuisse meis visae sunt auribus atrae"
            },
            {
                "verse": "Plangentum voces sua mortua pignora matrum."
            },
            {
                "verse": "Obstupui cremefactus ad haec spectacula, et alsit"
            },
            {
                "verse": "Spiritus, obriguit sanguis, mens horrida mansit."
            },
            {
                "verse": "Vividus abscessit color, et vox faucibus haesit,"
            },
            {
                "verse": "Non secus ac quando quisquam per inhospita solus"
            },
            {
                "verse": "Exerrat spelaea, videns insurgere contra"
            },
            {
                "verse": "Se scytalem, aut sepas, vel guttura saeva draconum,"
            },
            {
                "verse": "Territus exhalat gelido de corpore vires."
            },
            {
                "verse": "Eminus aspexi quorsum me vertere possem,"
            },
            {
                "verse": "Ut fugerem tristes aversi sideris iras,"
            },
            {
                "verse": "Atque oculos alio tanta de strage referrem."
            },
            {
                "verse": "Occurrunt steriles spacioso in vertice campi,"
            },
            {
                "verse": "Quales circa Aethnae combusta cacumina degunt,"
            },
            {
                "verse": "Qua Sicanus ager tumulos portendit in aequor,"
            },
            {
                "verse": "Sive in arenosis Libyci regionibus Austri"
            },
            {
                "verse": "Aethiopum effoetis torrent ubi solibus arva."
            },
            {
                "verse": "Huc ego secessi plorans immania fata"
            },
            {
                "verse": "Martis, et Oenotrias Bacchantia bella per oras,"
            },
            {
                "verse": "Non habitura adeo finem, metamque propinquam,"
            },
            {
                "verse": "Ceu pensat discursus iners, et opinio fallax."
            },
            {
                "verse": "Italiae casus, et longa piamina flebam;"
            },
            {
                "verse": "Ceu quando amissam dumeta per invia Tisbem."
            },
            {
                "verse": "Pyramus ingemuit sortem, miseratus amicae;"
            },
            {
                "verse": "Aut quando Andromachae extincto super Hectore flevit;"
            },
            {
                "verse": "Sive super Priami funus moestissima sonus:"
            },
            {
                "verse": "Atque super Solymam vates Helchiarus urbem."
            },
            {
                "verse": "Mos erat Ausoniis numquam trepidare; sed hostem"
            },
            {
                "verse": "Insequi, et in pugnas animis praestantibus ire."
            },
            {
                "verse": "Nunc fera barbaries Italum nil pendere Martem"
            },
            {
                "verse": "Audet, et Italidae, soliti superare, fugantur,"
            },
            {
                "verse": "Femineum genus effecti, seu corda pavori"
            },
            {
                "verse": "Dedita. Nam propriis olim qui viribus orbem"
            },
            {
                "verse": "Vicere, utuntur peregrino milite, quando"
            },
            {
                "verse": "Nunc opus est moto patriam servare duello"
            },
            {
                "verse": "(Proh pudor!) impatiens aegit discordia nobis"
            },
            {
                "verse": "Hoc funeste malum, et vindictae effraena cupido."
            },
            {
                "verse": "Adde, quod et scelerum vindex Deus omnia iusta"
            },
            {
                "verse": "Pergere lance sinit, dignoque nomismate solvit."
            },
            {
                "verse": "In nos, o superi, qui tam diuturna movetis"
            },
            {
                "verse": "Proelia, sat luimus tanto iam funere culpas;"
            },
            {
                "verse": "Atque amissarum tanto discrimine rerum,"
            },
            {
                "verse": "Tam longoque metu; peregrina per arva vagati"
            },
            {
                "verse": "Sat sumus, ut puppis variis impulsa procellis"
            },
            {
                "verse": "Huc, illucque Notis, Euris, Zephyrisque sinistris."
            },
            {
                "verse": "Parcite, et ah tandem generis miserescite nostri."
            },
            {
                "verse": "Sic ibam tristis nullo solamine fultus."
            },
            {
                "verse": "Dumque acies verto, si quem decernere possem"
            },
            {
                "verse": "Qui mihi anhelanti, pavidoque levamina ferret,"
            },
            {
                "verse": "Quattuor hic vidi nymphas; quarum una seorsum"
            },
            {
                "verse": "Sola sedebat, et ingenti moerore sepulta"
            },
            {
                "verse": "Esse videbatur, curisque immersa profundis."
            },
            {
                "verse": "Tres aliae iunctae simul, atque reciproca verba"
            },
            {
                "verse": "Miscentes ibant hilares per inertia prata."
            },
            {
                "verse": "Una inter geminas (quae formosissima) claro"
            },
            {
                "verse": "Murice splendebat, gemmisque insignis, et auro"
            },
            {
                "verse": "Praecedebat iens, et iucundissima vultu"
            },
            {
                "verse": "Saepius in nostram figebat lumina frontem;"
            },
            {
                "verse": "Inde etiam prospexi aliam, cui venter obesus,"
            },
            {
                "verse": "Triste supercilium, frons impia, et uvida membra."
            },
            {
                "verse": "Quinta erat, et volucro nivei velaminis acto"
            },
            {
                "verse": "Cingebat sublime caput, gressuque citato"
            },
            {
                "verse": "Iungere se reliquis tentabat forte puellis."
            },
            {
                "verse": "Hic animo suspensus eram, cupidusque petendi,"
            },
            {
                "verse": "Quae nam quinque forent hae, cur et bella perhorrens"
            },
            {
                "verse": "Femineus coleret Mavortia limina sexus,"
            },
            {
                "verse": "Quid quoque tam dirae clades inferre volebant,"
            },
            {
                "verse": "Qui mihi narraret, cupiebam offendere quemquam."
            },
            {
                "verse": "Nec mora, de clivo senior veniebat aprico:"
            },
            {
                "verse": "Cui facies herois erat, cui maximus ori"
            },
            {
                "verse": "Splendor, et aetherius decor, ac coelestis imago:"
            },
            {
                "verse": "Byssina erat chalafis: circum zona aurea renes."
            },
            {
                "verse": "Circum colla ibat gemmis ditissima torques,"
            },
            {
                "verse": "Praecinctasque super vestes hyacinthina palla:"
            },
            {
                "verse": "Plurima canicies mento: Peneia laurus"
            },
            {
                "verse": "Stringebat niveam permixto bacchare frontem:"
            },
            {
                "verse": "Stellabatque manu nitido carbunculus ore."
            },
            {
                "verse": "Maiestate viri attonitus, nilque ausus eunti"
            },
            {
                "verse": "Approperare pedes, sisto, et vestigia figo."
            },
            {
                "verse": "Ille in me vertens obliquo tramite gressus"
            },
            {
                "verse": "Talibus incoepit mox compellare loquelis:"
            },
            {
                "verse": "Heus, o Pieridum cultor, divumque minister,"
            },
            {
                "verse": "Qui tua divinis cessisti tempora chartis,"
            },
            {
                "verse": "Et superum sanctis didicisti accumbere mensis,"
            },
            {
                "verse": "Terrenae non molis adhuc, et corporis expers;"
            },
            {
                "verse": "Quid pavitas, et cur tanto moerore teneris?"
            },
            {
                "verse": "Neu metuas, tantumque animi depone dolorem."
            },
            {
                "verse": "Nam licet immites irato ex aethere mortes,"
            },
            {
                "verse": "Infaustosque dies homini Mars ipse minetur,"
            },
            {
                "verse": "Terrigenum pravis id deposcentibus actis:"
            },
            {
                "verse": "At sator omnipotens, cuius clementia maior"
            },
            {
                "verse": "Criminibus cunctis contra haec incendia, et aestrum,"
            },
            {
                "verse": "Aspectusque graves, bilem, influxusque malignos"
            },
            {
                "verse": "Protulit ardentem stellam, sidusque benignum"
            },
            {
                "verse": "Nuper, ut aetherium virus, dirumque furorem"
            },
            {
                "verse": "Placet, et a terris coelorum eliminet iras,"
            },
            {
                "verse": "Pontificem summum (quia iam migraverit aegris"
            },
            {
                "verse": "Iulius e membris senio confectus, et annis)"
            },
            {
                "verse": "Delegere poli de tot mortalibus unum"
            },
            {
                "verse": "Qui mira probitate animi, ac ingentibus ausis"
            },
            {
                "verse": "Temporis exigui post intervalla Latinas"
            },
            {
                "verse": "Pacabit terras, longave quiete potiri"
            },
            {
                "verse": "Efficiet, votumque omnes connectet in unum"
            },
            {
                "verse": "Christigenum mentes, et conciliabit amorem"
            },
            {
                "verse": "Perpetuum populos inter, regesque, ducesque,"
            },
            {
                "verse": "Et quamvis Italus scelerum purgare manentes"
            },
            {
                "verse": "Relliquias expectet adhuc; haec omnia cedent"
            },
            {
                "verse": "Februa ad aeternae tamen incrementa salutis."
            },
            {
                "verse": "Post longas hominum clades diuturna videbit"
            },
            {
                "verse": "Gaudia paciferae, iucundaque tempora vitae,"
            },
            {
                "verse": "Excussoque iugo duraque tyrannide gentis"
            },
            {
                "verse": "Barbaricae, stabili sub libertate manebit."
            },
            {
                "verse": "Sicut quando Notus piceo velamine totum"
            },
            {
                "verse": "Coelum operit, longosque pluit de nubibus imbres;"
            },
            {
                "verse": "Sive agitans Neptunus aquas spumantibus undis"
            },
            {
                "verse": "Prolixo insequitur titubantes impetu nautas;"
            },
            {
                "verse": "Quando serena redit lux et tranquilla quiescunt"
            },
            {
                "verse": "Aequora, fixa manent, et multo tempore durant;"
            },
            {
                "verse": "Sic longos gemitus sequitur diuturna voluptas."
            },
            {
                "verse": "Pax optata diu toto firmabitur orbe:"
            },
            {
                "verse": "Nullibi stridentes litui, non arma sonabunt:"
            },
            {
                "verse": "Omnibus applaudet dulci concordia vultu:"
            },
            {
                "verse": "Martia in herbisecas redigentur spicula falces:"
            },
            {
                "verse": "Et fodient segnes incurvis ensibus agros"
            },
            {
                "verse": "Ruricolae, tutusque ibit gravis aere viator."
            },
            {
                "verse": "Ista senex; cui dum vellem me flectere curvis"
            },
            {
                "verse": "Poplitibus, vetuit, iussitque incedere secum."
            },
            {
                "verse": "Dive senex, qui laeta mihi fers nuncia (dixi),"
            },
            {
                "verse": "Te supplex exoro, tuum mihi pandito nomen;"
            },
            {
                "verse": "De quibus es superis, et qua statione potiris"
            },
            {
                "verse": "Inter coelicolas (ni te haec mea cura fatiget),"
            },
            {
                "verse": "Quid sibi quinque velint nymphae, et tot caesa virorum"
            },
            {
                "verse": "Corpora; quae cuncta hac vidi Mamertis in ora"
            },
            {
                "verse": "Declarato, meisque rogo, pater, annue votis."
            },
            {
                "verse": "Ille alacri vultu dedit haec responsa: Farebor,"
            },
            {
                "verse": "Huc ego ad hoc veni pulchro de limine divum;"
            },
            {
                "verse": "Magna senescentis dicam miracula mundi,"
            },
            {
                "verse": "Et tibi narrabo perplures singula partes."
            },
            {
                "verse": "Ipse genus, nomenque meum, patriam, studiumque,"
            },
            {
                "verse": "(Postquam audire libet) referam prius: inde Gradivi"
            },
            {
                "verse": "Visa per ardentes acies ex ordine pandam."
            },
            {
                "verse": "Est natale solum mihi Tusca Fluentia rubro"
            },
            {
                "verse": "Flore nitens, iucunda situ, spectabilis Arno:"
            },
            {
                "verse": "Aligera de gente fatus civilibus armis"
            },
            {
                "verse": "Exilium tolerare domoque exire coactus"
            },
            {
                "verse": "Pluribus erravi terris peregrinus, et hospes."
            },
            {
                "verse": "Ille ego sum Dantes, cui plena Aganippidos undae"
            },
            {
                "verse": "Pocula miserunt; et cui vernacula ab alma"
            },
            {
                "verse": "Phocide venerunt faciles in carmina Musae."
            },
            {
                "verse": "Regna peragravi Senonum: gymnasia vidi"
            },
            {
                "verse": "Cecropydum devecta ab agris in Parrisiorum"
            },
            {
                "verse": "Moenia Sequanicis undis praeclara: duobus"
            },
            {
                "verse": "Pontibus excelsis insignia, et hospite multo."
            },
            {
                "verse": "Alta ibi proposui problemata, disseruique"
            },
            {
                "verse": "De rerum natura, et transcendentibus astra;"
            },
            {
                "verse": "Quae sunt humanis oculis abscondita prorsus."
            },
            {
                "verse": "Scripsi ego de superis rebus: scripsi entia mundi,"
            },
            {
                "verse": "Quaeque sub incurva coeli testudine degunt."
            },
            {
                "verse": "Et Phlegethontaeos amnes, et Tartara regna,"
            },
            {
                "verse": "Pervia quibusdam concesso ex inde regressu,"
            },
            {
                "verse": "Pervia nonnullis sine spe, sine lege recessus."
            },
            {
                "verse": "Ipse monarchaeam dicens fore Caesaris unam, et"
            },
            {
                "verse": "Terrenum imperium nil dependere Latino"
            },
            {
                "verse": "A patre, qui toto Christi vice praesidet orbe,"
            },
            {
                "verse": "Erravi (tamen absque dolo) multisque diebus"
            },
            {
                "verse": "Ante mihi quam se facerent empyrea tecta"
            },
            {
                "verse": "Cognita, et intrarem secreta cubicula divum"
            },
            {
                "verse": "Tenareis arsi Cocyti in limine flammis."
            },
            {
                "verse": "Applicui tandem post longa pericula tuto"
            },
            {
                "verse": "Littori, et in placido solvi mea carbasa portu."
            },
            {
                "verse": "Aureolae sociata caput mihi laurea cingit;"
            },
            {
                "verse": "Aureaque immensum superaddunt serta decorem,"
            },
            {
                "verse": "Quum, fruar aeterna supremi numinis aura,"
            },
            {
                "verse": "Et liceat semper divinos cernere vultus."
            },
            {
                "verse": "Talia dicebat. Rumpens ego verba loquentis."
            },
            {
                "verse": "Vertice nudato dixi: sanctissime vates,"
            },
            {
                "verse": "Qui studiis tantis coeleste cacumen adisti,"
            },
            {
                "verse": "Parce precor, si te fidentius alloquar; novum"
            },
            {
                "verse": "Sciscitor: an superi, quando de limine coeli"
            },
            {
                "verse": "Exiliunt, videant semper magni ora Tonantis."
            },
            {
                "verse": "Neu dubites (inquit senior), nam quum sit ubique"
            },
            {
                "verse": "Ipse Deus praesens, et contemplabilis omni"
            },
            {
                "verse": "Spiritui, quem summus apex attollit Olympi"
            },
            {
                "verse": "Inter coeligenas; quocumque incesserit expers"
            },
            {
                "verse": "Nunquam erit intuitus divinae frontis, et usquam"
            },
            {
                "verse": "Haud ieiunus erit dapibus coelestis eduli."
            },
            {
                "verse": "Sed redeamus ad incoeptos ex ordine versus;"
            },
            {
                "verse": "Quandoquidem tali causa descendimus ad te."
            },
            {
                "verse": "Progeniem, nomenque meum, vitam, atque penates"
            },
            {
                "verse": "Audisti brevibus dictis. Ad mystica signa,"
            },
            {
                "verse": "Quae modo vidisti, sermonem extendere fas est."
            },
            {
                "verse": "Non ego Persephonem raptam, non Phyllidis ignes,"
            },
            {
                "verse": "Non Cypriae formam, aut Tyriae Didonis amores:"
            },
            {
                "verse": "Non ego Pasiphae coitus, non ora Medusae"
            },
            {
                "verse": "Contexam; sed nota dabo mysteria certis"
            },
            {
                "verse": "Circumscripta modis, et demonstrata figuris;"
            },
            {
                "verse": "Quae incepere tuis e magna parte diebus."
            },
            {
                "verse": "Quinque puellari vidisti in cyclade nymphas;"
            },
            {
                "verse": "Quarum sola sedens una est, atque anxia curis."
            },
            {
                "verse": "Tres incedentes hilares; laetissima vero"
            },
            {
                "verse": "Quae praecedit, et in medio pulcherrima vadit."
            },
            {
                "verse": "Quinta procul veniens reliquis se unire laborat"
            },
            {
                "verse": "Circumsepta caput lino, ventrosa, severa."
            },
            {
                "verse": "Quamvis tota tribus discreta est machina terrae"
            },
            {
                "verse": "Scilicet Europae, Libyes, Asiaeque lacertis;"
            },
            {
                "verse": "Magna tamen sinodus Romano accita parente"
            },
            {
                "verse": "Omnibus e mundi patribus sub quinque redacta est"
            },
            {
                "verse": "Gentibus; ut paribus zonis secernitur orbis."
            },
            {
                "verse": "Quattuor occiduae: Ausonia, et gens accola Rheni"
            },
            {
                "verse": "(Quamquam sit potius septem connexa trioni)"
            },
            {
                "verse": "Gallia, et Hesperiae regio, quam dicit Iberus;"
            },
            {
                "verse": "Quinta resurgentis Phoebi signatur ab ortu."
            },
            {
                "verse": "Omnes aequali sunt relligione sorores"
            },
            {
                "verse": "(Degenerare licet voluit pars maxima quintae"
            },
            {
                "verse": "Sub Machometaeis delusa erroribus olim,"
            },
            {
                "verse": "Atque salutiferae facta adversaria legi)."
            },
            {
                "verse": "Quae moeret disiuncta sedens est Gallia, quae nunc"
            },
            {
                "verse": "(Quamquam tota simul non, sed pars infima tantum,"
            },
            {
                "verse": "Quae trahit inviti secum moderamina regni)"
            },
            {
                "verse": "A reliquis divisa manet sub scismate facto."
            },
            {
                "verse": "Illa opus incoeptum cernens subsistere nullo"
            },
            {
                "verse": "Robore, et a superis explosum, cogitat unde"
            },
            {
                "verse": "Palliet errorem, quodamve colore reperto"
            },
            {
                "verse": "Sit sine dedecoris macula, et se iungat ovili;"
            },
            {
                "verse": "Unde recessisse est sine portu, et remige, et Ursa"
            },
            {
                "verse": "Incertum per iter dubio se credere ponto."
            },
            {
                "verse": "Adde quod et cuneis hostilibus undique pressa"
            },
            {
                "verse": "Languet, et immensas premit alto pectore curas."
            },
            {
                "verse": "Talia narrantem obstupui, digitoque labellum"
            },
            {
                "verse": "Compescens habui tremulum sine sanguine pectus;"
            },
            {
                "verse": "Dissimulo tamen, atque tego ficto ore timorem."
            },
            {
                "verse": "Dicta sequebatur senior, seriemque loquendi:"
            },
            {
                "verse": "Tres aliae (dixit) quas aequo incedere gressu"
            },
            {
                "verse": "Aspicis: Italia, et Germania, et Hispalis ora"
            },
            {
                "verse": "Cognomenta ferens sunt. Uno foedere iunctae"
            },
            {
                "verse": "Relligionis agunt coetum, generaleque patrum"
            },
            {
                "verse": "Concilium, qua sunt Laterana palatia sancto"
            },
            {
                "verse": "Praeside Pontifice, e totoque petentibus illuc"
            },
            {
                "verse": "Orbe sacerdotum turmis Roma undique plena est."
            },
            {
                "verse": "Quae reliquis praestat mediumque habet inter utram"
            },
            {
                "verse": "Laeta gradum, rubicunda genas, et eburnea collum,"
            },
            {
                "verse": "Luminibus Phoebo similis, formosior omni"
            },
            {
                "verse": "Tyntaride, et Pandora omni, Phrygiaque Cybelle"
            },
            {
                "verse": "Comptior, Europae caput est Oenotria. Gestit"
            },
            {
                "verse": "De Pastore novo, quem sub felicibus auris"
            },
            {
                "verse": "Montibus Etruscis genuit de moenibus altis,"
            },
            {
                "verse": "Stemmate de prisco, clara de stirpe parentum,"
            },
            {
                "verse": "Nostra Fluentinis ubi ridet patria campis."
            },
            {
                "verse": "Illius auspicio, studiis, sapientia, et astu"
            },
            {
                "verse": "Sperat ad antiquum quandoque redire decorem,"
            },
            {
                "verse": "Atque triumphales arcus, altosque colossos,"
            },
            {
                "verse": "Ceu rerum dominos quum pax augusta Latinos"
            },
            {
                "verse": "Fecerat, et domiti tenuere cacumina mundi"
            },
            {
                "verse": "Romulidae, legesque dabant terraque, marique,"
            },
            {
                "verse": "Ac ferus Ausonium trepidabat barbarus ensem."
            },
            {
                "verse": "Quinta caput niveae praecincta volumine vittae"
            },
            {
                "verse": "Fronte superba, ferox ciliis, et corpore turgens"
            },
            {
                "verse": "Est Agarenorum deleta Ecclesia sectis,"
            },
            {
                "verse": "Quae Libyes, Asiaeque lares amplexa, sinumque"
            },
            {
                "verse": "Exiguum Europae, qua sunt Bizantia sceptra"
            },
            {
                "verse": "Et Graii pars illa soli, quam nominat Helles"
            },
            {
                "verse": "Mundae olim vitae meritis, et sanguine sparso"
            },
            {
                "verse": "Undique diffusum Christi illustrabat ovile,"
            },
            {
                "verse": "Et sophiae miros late exhalabat odores."
            },
            {
                "verse": "Nunc patiens servile iugum, ritusque nefandos,"
            },
            {
                "verse": "Relligionis inops, mores induta ferinos,"
            },
            {
                "verse": "Terrenis inhians opibus, vitaeque futurae"
            },
            {
                "verse": "Immemor, incumbens ventri, luxuque sepulta"
            },
            {
                "verse": "Deiecit superos, sanctaeque oracula Romae."
            },
            {
                "verse": "Attamen ipsa brevi reliquas aditura sorores"
            },
            {
                "verse": "Assiduis curis, et sedulitate medentis"
            },
            {
                "verse": "Pontificis; cui luce nova congaudet Olympus,"
            },
            {
                "verse": "Evomet imbibitum ritus, pellemque vetustam"
            },
            {
                "verse": "Exuet, atque sacro nocuas in flumine sordes"
            },
            {
                "verse": "Abluet, et supplex Christi concurret ad aras."
            },
            {
                "verse": "Roma tamen purganda prius, postrema moratur"
            },
            {
                "verse": "Quanto tarda magis, tanto gravioria flagella."
            },
            {
                "verse": "Iam puppes, et vela parans Othomana propago"
            },
            {
                "verse": "Accelerabit iter, veniensque in Martia tecta"
            },
            {
                "verse": "Sagrificae tollet scelus, et contagia gentis"
            },
            {
                "verse": "Caede gravi (ni forte aliud sententia coeli,"
            },
            {
                "verse": "Quam mutare solet clemens aliquando Magister,"
            },
            {
                "verse": "Afferat, atque velit fatis melioribus uti)."
            },
            {
                "verse": "Congeries caesorum hominum, lamenta, cruores"
            },
            {
                "verse": "Visa per hos campos illa infelicia signant"
            },
            {
                "verse": "Funera, et infaustos urbana per atria casus."
            },
            {
                "verse": "Quod si forte manus districti iudicis aequo"
            },
            {
                "verse": "Diluet arbitrio, et condigno verbere noxas,"
            },
            {
                "verse": "Pastor ab excelsa Romam qui temperat arce"
            },
            {
                "verse": "Innocuae vitae meritis ter gratus Olympo"
            },
            {
                "verse": "Virgineas sine labe manus in sidera tollet,"
            },
            {
                "verse": "Et debacchantem sedabit in urbe furorem."
            },
            {
                "verse": "Moribus angelicis teneris imbutus ab annis"
            },
            {
                "verse": "Alter erit Paean, nitido qui lumine mundum"
            },
            {
                "verse": "Illustrabit, et ut Romana piacula finem"
            },
            {
                "verse": "Accipient, miris Machometia foedera signis"
            },
            {
                "verse": "Destruet, et faciet sanctos assuescere ritus."
            },
            {
                "verse": "O felix sine fraude parens, sine crimine praesul;"
            },
            {
                "verse": "Quem favor humanus, seu vis, seu munera nusquam,"
            },
            {
                "verse": "Sive preces nusquam solii ad fastigia tanti"
            },
            {
                "verse": "Provexere; sed illapsus de cardine summo"
            },
            {
                "verse": "Spiritus inflammans animos, et pectora lustrans"
            },
            {
                "verse": "Egit, ut eligeret votis concordibus omnis"
            },
            {
                "verse": "Purpureus te coetus habens prae lumine solum,"
            },
            {
                "verse": "Et prae mente Deum te vix adhibere volente"
            },
            {
                "verse": "Consensum, nutusque tuos, inque ardua patrum"
            },
            {
                "verse": "Sollicitudo, preces instantes, ipsaque mundi"
            },
            {
                "verse": "Utilitas, commune bonum, spiramen Olympi,"
            },
            {
                "verse": "Sancta Paracleti vis, et manifesta voluntas"
            },
            {
                "verse": "Principis aetherei (cui fas se opponere non est)"
            },
            {
                "verse": "Te persuasissent caput inclinare pudicum"
            },
            {
                "verse": "Ipse tuis molem hanc humeris assumere nusquam"
            },
            {
                "verse": "Ausus eras, quoniam satis intolerabile pondus."
            },
            {
                "verse": "Non amor haec fari patriae, non ulla libido"
            },
            {
                "verse": "Cogit adulandi. Mortali e corpore liber,"
            },
            {
                "verse": "Et secura tenens loca summo in culmine mundi"
            },
            {
                "verse": "Nil peccare queo, nil vinci a sensibus ullis."
            },
            {
                "verse": "Nam virtus augusta tenens in principe tanto"
            },
            {
                "verse": "Aeternum hospitium sola est, quae prodere mandat"
            },
            {
                "verse": "Illius et dotes nos, et praeconia laudum:"
            },
            {
                "verse": "O fauste antistes, cui tellus paret, et aether"
            },
            {
                "verse": "Dulciter aspirat, sophiae cui maxima cura,"
            },
            {
                "verse": "Cui noctu, atque die lac porrigit Attica Pallas,"
            },
            {
                "verse": "Cui nunc Stoa novos dat nunc Academia census:"
            },
            {
                "verse": "Cui Graiae, et Latiae praestantia maxima linguae:"
            },
            {
                "verse": "Cui numeri, et vocum concors discrimen in usu:"
            },
            {
                "verse": "Cui ratio, et causae, cui cuncta sophismata clarent:"
            },
            {
                "verse": "Cui coeli spectare vias, et sidera notum:"
            },
            {
                "verse": "Cui visi patrum annales, mundique graphia:"
            },
            {
                "verse": "Cui Pontificiae leges sunt, Caesareaeque:"
            },
            {
                "verse": "Cui scitabilium suprema peritia rerum:"
            },
            {
                "verse": "Cui iucunda ferunt castae solatia Musae:"
            },
            {
                "verse": "Cuive (quod est maius) suavissima pagina divum"
            },
            {
                "verse": "Perpetuis adhibet vitalia pabula mensis."
            },
            {
                "verse": "O fortunatam tanto sub praeside Romam,"
            },
            {
                "verse": "Quo duce scismaticus passim delebitur error,"
            },
            {
                "verse": "Et Romanus apex solitos retrahebit honores."
            },
            {
                "verse": "Quo duce relligio toto reparabitur orbe,"
            },
            {
                "verse": "Atque per Eoas procul amplificabitur oras."
            },
            {
                "verse": "Quas ibi vidisti, quinque in consortio nymphae,"
            },
            {
                "verse": "Atque sodalitii foedus iungentur, et unum"
            },
            {
                "verse": "Sub pastore uno late consurget ovile."
            },
            {
                "verse": "Ipse pedo minabit oves ad pascua laeta"
            },
            {
                "verse": "Pastor, et exertis languentes colliget ulnis;"
            },
            {
                "verse": "Nec sinet in miseras saevire Lycaonis ora."
            },
            {
                "verse": "Hunc decus e cunctis in pleno flore iuventae,"
            },
            {
                "verse": "Non senio attritum, nom morbo ascivit inerti,"
            },
            {
                "verse": "Quo satius valeat vastos tolerare labores,"
            },
            {
                "verse": "Quos tantus deposcit apex, et robore verno"
            },
            {
                "verse": "Protrahat in longum felicia secula tempus."
            },
            {
                "verse": "Sedibus e summis oriuntur semina pacis,"
            },
            {
                "verse": "Iucundique dies coelo panduntur ab alto."
            },
            {
                "verse": "Aurea nunc aetas, et felicissima current,"
            },
            {
                "verse": "Qualia Saturno fluxerunt sidera rege."
            },
            {
                "verse": "Dixerat haec vates; quum mox prorumpere cogor"
            },
            {
                "verse": "Laetanbundus in hae pleno iam pectore dicta:"
            },
            {
                "verse": "Sat, pater, audivi: sat pendeo ab ore loquentis;"
            },
            {
                "verse": "Parce: ego conceptum nequeo compescere verbum."
            },
            {
                "verse": "Cuncta habeo quaecumque mihi narrare tulisti."
            },
            {
                "verse": "Immensas habeo (nitarque rependere) grates;"
            },
            {
                "verse": "Sed rogo, neu suspensa diu mea vota teneto."
            },
            {
                "verse": "Conscia fama meas iandudum perculit aures"
            },
            {
                "verse": "Ut valetudinibus Lethem potarat Iulus."
            },
            {
                "verse": "Ast in sede patrum quis sit suffectus eidem"
            },
            {
                "verse": "Ignoramus adhuc, quoniam distamus ab Urbe"
            },
            {
                "verse": "Longo interstitio; tamen ut perpendimus ipse,"
            },
            {
                "verse": "Cui datur e superis spectare haec omnia coelis,"
            },
            {
                "verse": "Pontificem factum quali sit nomine dictus,"
            },
            {
                "verse": "Qua de stirpe satus: titulos, et culmina nosti."
            },
            {
                "verse": "Sat memoro patriam: memoro fastigia morum,"
            },
            {
                "verse": "Et virides annos; superest ut caetera prodas."
            },
            {
                "verse": "Pande, precor, nomen, genus, et vocabula certa."
            },
            {
                "verse": "O felix, quicumque ille est, Romane sacerdos,"
            },
            {
                "verse": "Et patres longe ante alios dignissime pastor,"
            },
            {
                "verse": "Qui meritis tantis, qui tot virtutibus inter"
            },
            {
                "verse": "Pontifices primos, velut inter sidera Titan,"
            },
            {
                "verse": "Aeterio splendore micas, et lumine pleno."
            },
            {
                "verse": "Vix ego te humano credam de semine cretum,"
            },
            {
                "verse": "Cui tot olympiacas tribuerunt numina dotes."
            },
            {
                "verse": "Tu vetus excludens aevum nova saecula portas;"
            },
            {
                "verse": "Te tua, te ventura olim mirabitur aetas;"
            },
            {
                "verse": "Et tibi perpetuis ardebunt ignibus arae."
            },
            {
                "verse": "O mihi, si tantum liceat cognoscere lumen!"
            },
            {
                "verse": "O mihi, si pedibus detur oscula figere sanctis,"
            },
            {
                "verse": "Divinosque tui vultus, atque ora tueri!"
            },
            {
                "verse": "O mihi, si genesimque tuam, seriemque tuorum"
            },
            {
                "verse": "Decantare semel liceat, describere gesta,"
            },
            {
                "verse": "Herooque tuas contexere carmine laudes!"
            },
            {
                "verse": "Ista ego dum farer, dum prae dulcedine mentis"
            },
            {
                "verse": "Lumina rorantur fletu, lacrimasque cadentes"
            },
            {
                "verse": "Ex oculis admota inter sudaria sicco;"
            },
            {
                "verse": "Illico me senior clementi fronte tuetur"
            },
            {
                "verse": "Apprensumque manu magis in sublimia ducit"
            },
            {
                "verse": "Sidera, et his una dictis affatur euntem:"
            },
            {
                "verse": "Altius (at nihil expaveas) conscende, novumque"
            },
            {
                "verse": "Pontificem monstrabo tibi, cui stellifer orbis"
            },
            {
                "verse": "Latius arridet, totusque applaudit Olympus."
            },
            {
                "verse": "Scandimus auricomos ignes; placidumque nitorem,"
            },
            {
                "verse": "Pacificumque iubar Iovis, et venerabile fulmen."
            },
            {
                "verse": "Vidimus hic pallere procul Saturnia tecta,"
            },
            {
                "verse": "Falciferique senis tremulas sine robore palmas"
            },
            {
                "verse": "Ante pedes curvam sensim deponere falcem."
            },
            {
                "verse": "Suspicis (aiebat vates mihi) sidus adunca"
            },
            {
                "verse": "Arma ferens nocuas paulatim amittere vires?"
            },
            {
                "verse": "Hoc facit aspectus veniens a fulgure nato,"
            },
            {
                "verse": "Atque novi influxus, obiectaque lumina stellae,"
            },
            {
                "verse": "Stellae inclementes abigentis ab aethere flammas."
            },
            {
                "verse": "Vidimus innumera splendere hinc lampade coelum,"
            },
            {
                "verse": "Vidimus obliquo duodena animalia circo."
            },
            {
                "verse": "Post Elicem conversa caput, cristallina longe,"
            },
            {
                "verse": "Quae circumclaudunt curvato limite mundum"
            },
            {
                "verse": "Aspicimus nitidam glaciem referentia claustra,"
            },
            {
                "verse": "Unde sua aetherei capiunt exordia motus."
            },
            {
                "verse": "Ex Austro in Boream tendens haec machina secum"
            },
            {
                "verse": "Demovet inclusos forti molimine coelos."
            },
            {
                "verse": "Qua Iovis aula sita est, offert se regia nobis"
            },
            {
                "verse": "Ardua, cuius apex multo spectabilis auro,"
            },
            {
                "verse": "Sculptus imaginibus, varioque marmore pictus"
            },
            {
                "verse": "Hac virides intrare sinus, et prata videmur,"
            },
            {
                "verse": "Amplaque Panchaeis fragrantia odoribus arva."
            },
            {
                "verse": "Florea se ostentant gratis spectacula campis,"
            },
            {
                "verse": "Atque insigne nemus; cuius peregrina comantes"
            },
            {
                "verse": "Poma colorabant variato cortice frondes."
            },
            {
                "verse": "Hinc arbusta sonant volucrum laetissima cantu,"
            },
            {
                "verse": "Inde susurrantes veniunt e collibus amnes."
            },
            {
                "verse": "Tantus erat decor arboribus; tam mira venustas"
            },
            {
                "verse": "Alitibus, rivis et florescentibus agris"
            },
            {
                "verse": "Ut nemus Hesperidum, et Phaecum regia Tempe,"
            },
            {
                "verse": "Elysiive sinus, et Thessala rura, vel ipsae"
            },
            {
                "verse": "Insulae in Oceano prope littora Atlantica Mauro"
            },
            {
                "verse": "Cessissent. Mirabat uti in sublimibus astris"
            },
            {
                "verse": "Terra foret, fluerentque vagis super orbibus undae."
            },
            {
                "verse": "Neu mireris (ait senior); sunt mystica cuncta"
            },
            {
                "verse": "Mirificis ostensa modis tibi. Maxime vates,"
            },
            {
                "verse": "Dico, ubi Romulidum, quem vis ostendere, pastor?"
            },
            {
                "verse": "His ne locis errat? tam pulchra ne circuit arva?"
            },
            {
                "verse": "Pande mihi (nisi scire nefas) optata Latini"
            },
            {
                "verse": "Ora patris, seu si qua hic illius aula doceto."
            },
            {
                "verse": "Visum egomet pergam, nec sollicitudine tanta"
            },
            {
                "verse": "Forte laborabis tu, nec calcaribus istis"
            },
            {
                "verse": "Angar ego (expectare diu mihi pondus acerbum)."
            },
            {
                "verse": "Ferto parum (meus aiebat dux), ibimus ambo;"
            },
            {
                "verse": "Nam sine me nusquam esse potest tibi semita nota."
            },
            {
                "verse": "Non labor est quod eam tecum, sed summa voluptas."
            },
            {
                "verse": "Coelestes etenim mentes operando quiescunt,"
            },
            {
                "verse": "Cassari nequeunt, quia carnis pondere nudae."
            },
            {
                "verse": "Iam sumus in portis, et limen habemus apertum."
            },
            {
                "verse": "Ibamus celeres, et dum loqueremur eundo,"
            },
            {
                "verse": "En procul apparent excelsa palatia summi"
            },
            {
                "verse": "Fastigata iugis, vallataque moenibus altis."
            },
            {
                "verse": "Ardua sublimes attingunt sidera Pyrgi"
            },
            {
                "verse": "Cuspidibus, rutili lucent in turribus ignes,"
            },
            {
                "verse": "Et cava multisonis gaudent tinnitibus aera."
            },
            {
                "verse": "Omnis ager gestit, fieri tuor undique plausum."
            },
            {
                "verse": "Quid, pater, haec signant? (dixi); cur copia tanta"
            },
            {
                "verse": "Laetitiae? Cuius sunt haec amplissima tecta,"
            },
            {
                "verse": "Tam pulchra aspectu, et pinnis turrita superbis?"
            },
            {
                "verse": "Pontifici dat festa novo, nunc gaudia Roma,"
            },
            {
                "verse": "Ille ait; insignes ipsus pater incolit aulas."
            },
            {
                "verse": "Sunt Vaticani (si respicis) atria montis."
            },
            {
                "verse": "Huc ascende parum, saxo spectabis ab alto."
            },
            {
                "verse": "Ecce Leoninis circundata limina muris,"
            },
            {
                "verse": "Quae Constantiades ut Martia sceptra recepit"
            },
            {
                "verse": "Clavigero posuit levi de marmore Petro."
            },
            {
                "verse": "Ecce super Tibrim quam pulchra Adrianica moles:"
            },
            {
                "verse": "Et quantum Tarpea levent Capitolia frontem,"
            },
            {
                "verse": "Et iuga bifronti quondam gratissima Iano;"
            },
            {
                "verse": "Dorsaque Aventini phano celebrata Dianae:"
            },
            {
                "verse": "Coelium, et Exquilias, dictumque a vimine collem,"
            },
            {
                "verse": "Amphiteatrales circos, geminasque columnas:"
            },
            {
                "verse": "Et Pallanteum Evandri memorabile prisco"
            },
            {
                "verse": "Herculis hospitio, bobusque a Gadibus actis:"
            },
            {
                "verse": "Et mirum Agrippae magna testudine templum,"
            },
            {
                "verse": "Et loca naumachiae, ductosque per aera rivos,"
            },
            {
                "verse": "Metam, atque a testis sortitum nomina montem."
            },
            {
                "verse": "Aspice; tu ne vides pileatas ire catervas"
            },
            {
                "verse": "Pontificum; tot equos ardenti murice stratos,"
            },
            {
                "verse": "Aurea frena, superque sedere in vestibus amplis"
            },
            {
                "verse": "Longa togatorum feriatis agmina turmis?"
            },
            {
                "verse": "Tu ne audis clangore tubas, et tympana pulsu"
            },
            {
                "verse": "Reddere multiplices partito carmine cantus,"
            },
            {
                "verse": "Atque Quirinales sua post vexilla senatus"
            },
            {
                "verse": "Tendere sacratas magni pastoris ad aedes?"
            },
            {
                "verse": "Iam video (dixi); sed nota insignia cerno,"
            },
            {
                "verse": "Cerno rubras splendere pilas (ni fallor) in auro;"
            },
            {
                "verse": "Et tria serta super binas innectere claves."
            },
            {
                "verse": "Haec Medices fert signa domus, domus inclita natu."
            },
            {
                "verse": "Forte ne Ioannes, teneram cui purpura frontem,"
            },
            {
                "verse": "Cinxit, epheboeis quando degebat in annis,"
            },
            {
                "verse": "Candida Romanae subiit fastigia mitrae?"
            },
            {
                "verse": "O nos felices, si vera insigne fatetur!"
            },
            {
                "verse": "Vera fatetur (ait vates), vera esse videbis."
            },
            {
                "verse": "O superi (clamo) faustos qui inducitis annos,"
            },
            {
                "verse": "Hoc opus est vestrum, vestra haec sunt muneri, divi."
            },
            {
                "verse": "Hactenus infesto qui dudum elanguit astro"
            },
            {
                "verse": "Gressibus incipiet labi melioribus aether."
            },
            {
                "verse": "Sed (rogo) sancte senex, quia nil ratione carere"
            },
            {
                "verse": "Debet; quid signant sex poma rubentia, et aurum?"
            },
            {
                "verse": "Aurum sidereos (ait) effigiando nitores"
            },
            {
                "verse": "Fert illustre genus veluti coelestis origo,"
            },
            {
                "verse": "Sexque pilae, quod eis sit sphaerica forma, figurant"
            },
            {
                "verse": "Immortale decus. Nam sex aetatibus omnis"
            },
            {
                "verse": "Vita hominum currit; sex saecula rotunda voluble"
            },
            {
                "verse": "Omne aevum peragunt (si vera oracula patrum),"
            },
            {
                "verse": "Omnia, quae existunt, sex sunt patrata diebus."
            },
            {
                "verse": "Spiritibus cunctis seraphin praestantior alis"
            },
            {
                "verse": "Sex tegitur: senis gradibus Salomonia sedes"
            },
            {
                "verse": "Scanditur: aetherei sunt ad convivia regis"
            },
            {
                "verse": "Sex hydriae. Stat parte sui perfectus in omni"
            },
            {
                "verse": "Hic numerus; quoniam ex tribus, atque duobus, et uno"
            },
            {
                "verse": "Constat, et aeternum quid, et indelebile monstrat."
            },
            {
                "verse": "Purpureus color insinuat, quod fortia corda,"
            },
            {
                "verse": "Intemerata fides, pietasque innata parentum."
            },
            {
                "verse": "Tanta vigent, ut pro seu relligione tuenda,"
            },
            {
                "verse": "Sive fide servanda, etiam nil parcere vitae"
            },
            {
                "verse": "Praesto adsint, et sanguineo nil cedere letho."
            },
            {
                "verse": "Magna fuit Medices insignis, et alta propago"
            },
            {
                "verse": "Semper, et innumeros ampla de stirpe nepotes"
            },
            {
                "verse": "Aedidit eximios vel relligione, vel armis,"
            },
            {
                "verse": "Aut sophia, qui bello acres, qui pace potentes,"
            },
            {
                "verse": "Qui sua principibus partiti pignora sancto"
            },
            {
                "verse": "Connubio ad commune bonum nati Herculis instar,"
            },
            {
                "verse": "Aeternum meruere decus, viridesque coronas."
            },
            {
                "verse": "Florida pace fuit, fuit et clarissima bello"
            },
            {
                "verse": "Nil praedae meditata, nihilque tyrannidis ausa,"
            },
            {
                "verse": "Qualis apud priscos gens Aemiliana Quirites."
            },
            {
                "verse": "Quanta fuit Cosmae, et genito prudentia Petro,"
            },
            {
                "verse": "Quantus erat Petri soboles Laurentius alma,"
            },
            {
                "verse": "Pontificisque parens, et gloria gentis Etruscae,"
            },
            {
                "verse": "Qui nedum patriae pater, ast et totius orbis"
            },
            {
                "verse": "Et pater, et princeps, et dux erat, atque magister?"
            },
            {
                "verse": "Plena manet tellus, sparsaeque per aequora moles,"
            },
            {
                "verse": "Ille erat irato communis ab aequore portus:"
            },
            {
                "verse": "Ille erat adversis commune in rebus asylum."
            },
            {
                "verse": "Talia narrabat senior, quum intrare videmus"
            },
            {
                "verse": "Pontificis magno spaciosum in limine campum,"
            },
            {
                "verse": "Qua populi ingentes strepitus, confusaque vocum"
            },
            {
                "verse": "Congeries alte: veniam, sanctumque Leonem"
            },
            {
                "verse": "Acclamant, passimque: Leo Leo, fertur ad auras."
            },
            {
                "verse": "Quid tibi vult hoc, dive senex? Quid vociferantum"
            },
            {
                "verse": "Rumor ubique Leo, dixi, Leo sidera pulsat"
            },
            {
                "verse": "Undique, et infantes, iuvenesque, senesque Leonem"
            },
            {
                "verse": "Ore ferunt? pastor ne novus Leo forte vocatur?"
            },
            {
                "verse": "Immo, ait, accepit felici hoc omine nomen."
            },
            {
                "verse": "Namque fuere novem Romana in sede Leones"
            },
            {
                "verse": "Praeter eum. Prior Etruscus, qui numine plenus"
            },
            {
                "verse": "Vandalicas placasse, iras, odiumque tyranni"
            },
            {
                "verse": "Fertur ubi Erydani iungit se Mintius undis."
            },
            {
                "verse": "Bis synodum magnam vasto concivit ab orbe,"
            },
            {
                "verse": "Custodire fecit signata cubicula fratrum"
            },
            {
                "verse": "Ossa sepulta Petri, Paulique sub arcubus isdem."
            },
            {
                "verse": "Uno et viginti sedit feliciter annis."
            },
            {
                "verse": "Musicus insignis Sicula de gente secundus"
            },
            {
                "verse": "Concentu meliore hymnos sanctique prophetae"
            },
            {
                "verse": "Carmina digessit: Simona exclusit ab Urbe;"
            },
            {
                "verse": "Effecit Romae tumidam parere Ravenam;"
            },
            {
                "verse": "Dulceque et eloquium, facundaque scripta reliquit."
            },
            {
                "verse": "Ille decem tantum vitali mensibus aura"
            },
            {
                "verse": "Culmine suscepto potitur, brevibusque diebus"
            },
            {
                "verse": "Aegit, quod multos aliqui fecere per annos."
            },
            {
                "verse": "Tertius e Latia satus urbe, pudicior omni"
            },
            {
                "verse": "Hippolyto facundus item, pius, integer, almus"
            },
            {
                "verse": "Cultores adeo sophiae dilexit, ut hosdem"
            },
            {
                "verse": "Munere de cunctis ascisceret urbibus ad se,"
            },
            {
                "verse": "Totaque de illorum caperet solatia foetis"
            },
            {
                "verse": "Alloquiis, et docta ageret commertia semper."
            },
            {
                "verse": "Ille sinistre tulit pro libertate Latina."
            },
            {
                "verse": "Lumine perfossus, duroque in carceri trusus"
            },
            {
                "verse": "Visum instauratum recipit divinitus: exit"
            },
            {
                "verse": "Fornice de nigro, de illato crimine purgat"
            },
            {
                "verse": "Se patrum in coetu simul acclamantibus, illis"
            },
            {
                "verse": "Non decet urbanum quemquam censere parentem."
            },
            {
                "verse": "Carolus his aderat gestorum culmine magnus,"
            },
            {
                "verse": "Cui dedit augustum decus, et diadema Latini"
            },
            {
                "verse": "Imperii, sceptrumque Leo, titulosque superbos."
            },
            {
                "verse": "Ipse laborantes leva valetudine visit;"
            },
            {
                "verse": "Ipse inopes amplo relevavit munere dives,"
            },
            {
                "verse": "Et pater, et custos erat, ac tutator egeni."
            },
            {
                "verse": "Ipse erat erranti via; desperantibus ingens"
            },
            {
                "verse": "Perfugium, et portus, si quisquam naufragus undis."
            },
            {
                "verse": "Instituit tres ille dies, quibus ante votatum"
            },
            {
                "verse": "Christi ad olympiacas arces coelum omne rogatur."
            },
            {
                "verse": "Uno et bisdenis Laterano praesidet annis."
            },
            {
                "verse": "Quartus item Romanus erat; prudentia cuius"
            },
            {
                "verse": "Serpentina fuit cum simplicitate columbae."
            },
            {
                "verse": "Vaticana novis circumserat atria muris,"
            },
            {
                "verse": "Atque Leoninam de se cognominat urbem."
            },
            {
                "verse": "Ille salutiferae crucis edens signa profanam"
            },
            {
                "verse": "Classem Agarenorum Tiberina per ostia rumpit."
            },
            {
                "verse": "Albion exclusa terrarum limite cepit"
            },
            {
                "verse": "Solvere Romanae tum vectigalia mitrae."
            },
            {
                "verse": "Romuleos apices octavo terminat anno."
            },
            {
                "verse": "Quintus (ab historicis licet absque penatibus ullis"
            },
            {
                "verse": "Sit datus) at Calaber fuit, et pietate decorus;"
            },
            {
                "verse": "Quo, quia mundus erat tunc forte indignus, ad aedem"
            },
            {
                "verse": "Tollitur aetheream cito de mortalibus oris,"
            },
            {
                "verse": "Ille duos etenim sedit tantummodo menses."
            },
            {
                "verse": "Aeneadum claro genitus de sanguine sextus,"
            },
            {
                "verse": "Divinis intentus erat super omnia curis."
            },
            {
                "verse": "Discordes revocare, simulque innectere cives:"
            },
            {
                "verse": "Dura tirannorum iuga frangere: dissidiorum"
            },
            {
                "verse": "Vellere radices; res integrare Latinas:"
            },
            {
                "verse": "Externos pacare hostes: et barbara sceptra"
            },
            {
                "verse": "Pellere ab Italidis operam navavit, et artem."
            },
            {
                "verse": "At nisi septenis gessit moderamina lunis."
            },
            {
                "verse": "Septimus urbanis itidem de civibus ortus,"
            },
            {
                "verse": "Quamquam nulla sui terrae monumenta reliquit,"
            },
            {
                "verse": "Multa tamen coelis habet, et fastigia celsa"
            },
            {
                "verse": "Obtinet in superis: laudum quia nulla libido"
            },
            {
                "verse": "Prostituit niveam subter praeconia mentem."
            },
            {
                "verse": "Res secura magis coram tantummodo divis"
            },
            {
                "verse": "Prodere virtutes, et gesta celebria (quamvis"
            },
            {
                "verse": "Saepius expediat si sint stratagemata nota)."
            },
            {
                "verse": "Ille tribus Latios, falces exercuit armis."
            },
            {
                "verse": "Ipse quoque octavus Romano stemmate cretus"
            },
            {
                "verse": "Caesareis primum titulis illustrat Othonem,"
            },
            {
                "verse": "Et tutelarem Latiae iubet esse tiarae."
            },
            {
                "verse": "Sole uno tantum labentem temperat orbem."
            },
            {
                "verse": "Teuthonico demum veniens a climate Romam"
            },
            {
                "verse": "Nonus Olympiacas audivit ab aethere voces,"
            },
            {
                "verse": "Quae cito venturae cecinerunt foedera pacis."
            },
            {
                "verse": "Tam vastae pietatis erat, tam ingentis amoris"
            },
            {
                "verse": "Erga inopes, ut tota etiam penetralia tecta"
            },
            {
                "verse": "Panderet hospitibus miseris, et egentibus aegris."
            },
            {
                "verse": "Ille sub effigie leprosi pauperis intra"
            },
            {
                "verse": "(Res miranda!) domus secreta cubicula Christum"
            },
            {
                "verse": "Sumere, et in proprio semel inclinare grabato"
            },
            {
                "verse": "Promeruit, suavesque haurire illectus odores,"
            },
            {
                "verse": "Nemine comperto (nam mox evanuit aeger"
            },
            {
                "verse": "Ex oculis, veluti tenues si ivisset in auras)."
            },
            {
                "verse": "Vercellis generale patrum simul aggregat agonem,"
            },
            {
                "verse": "Atque Berengarium perverso in dogmate damnat."
            },
            {
                "verse": "Deserit elapso Romana insignia lustro."
            },
            {
                "verse": "Ecce novem pariter quanta probitate Leones"
            },
            {
                "verse": "Emicuere; omnes pleni virtutibus, omnes"
            },
            {
                "verse": "Undique praeclari summa integritate, nec ulli"
            },
            {
                "verse": "Pontificum, passim quos caetera nomina dicunt,"
            },
            {
                "verse": "Tam praestantis erant, mundaeque per omnia vitae"
            },
            {
                "verse": "Nam malus istorum nemo, quum ex omnibus illis"
            },
            {
                "verse": "Degeneres quidam fuerint, sontesque reperti."
            },
            {
                "verse": "Ab re non igitur se se appellare Leonem"
            },
            {
                "verse": "Instituit Medices ad sancta cacumina vectus,"
            },
            {
                "verse": "Ut tantum commune bonis pastoribus aptet"
            },
            {
                "verse": "Iure sibi nomen, nullaque tirannide fuscum."
            },
            {
                "verse": "Adde quod et Christi robur Leo saepe figurat"
            },
            {
                "verse": "Codicibus sacris. Leo robustissimus inter"
            },
            {
                "verse": "Omnia, quae latis errant animalia terris;"
            },
            {
                "verse": "Nullius occursum pavitat. Leo nobilis irae,"
            },
            {
                "verse": "Et generosi animi (cuius clementia nota est),"
            },
            {
                "verse": "Supplicibus veniam facit, insequiturque superbos."
            },
            {
                "verse": "Lumina aperta Leo tenet, et vigilare videtur"
            },
            {
                "verse": "Cum dormit, vigilemque refert, vegetumque parentem:"
            },
            {
                "verse": "Pastoribusque gregem super haud torpentia corda."
            },
            {
                "verse": "Adde Fluentinos insignia ferre leonis;"
            },
            {
                "verse": "Adde Cleonaeum stellato vertice sidus:"
            },
            {
                "verse": "Adde leo verbum, quod vel struo, formo vel infert"
            },
            {
                "verse": "(Id licet assiduus nequaquam comprobet usus),"
            },
            {
                "verse": "Deleo, cui contra est, deformo, aut destruo signans."
            },
            {
                "verse": "Maximus ipse etenim pater immortalia tecta"
            },
            {
                "verse": "Construet aetherio regi de marmore vivo,"
            },
            {
                "verse": "Efficiens utraque esse unum; divisaque sicut"
            },
            {
                "verse": "Angulus annectet, dispersaque colliget; aegra"
            },
            {
                "verse": "Curabit Medica ipse manu: convertet in aurum"
            },
            {
                "verse": "Ferrea saecla: hominum fera pectora molliet; atque"
            },
            {
                "verse": "Ambrosiam, nectarque omnem diffundet in orbem."
            },
            {
                "verse": "Haec seniore mihi narrante subivimus aedes;"
            },
            {
                "verse": "Perque gradus altos amplas intravimus aulas."
            },
            {
                "verse": "Auratus paries, testudo aurata refulgent,"
            },
            {
                "verse": "Undique Apellaei rutilant monumenta laboris:"
            },
            {
                "verse": "Pictaque fulcra nitent, aulaeque barbara splendent:"
            },
            {
                "verse": "Atria plena manent populis, et gente togata."
            },
            {
                "verse": "Vix transire datur, premimur, versamur eundo."
            },
            {
                "verse": "Percunctamus, ubi antistes Romanus, ovantes"
            },
            {
                "verse": "Clavigeri patris (dicunt) defertur ad aras"
            },
            {
                "verse": "Sessurus cathedra, et solio ponendus in alto."
            },
            {
                "verse": "Imus et innumeras penetramus ab undique turbas."
            },
            {
                "verse": "Ingredimur fanum, sonat alto murmure templum,"
            },
            {
                "verse": "Ceu cum praecipites veniunt e cotibus undae"
            },
            {
                "verse": "Ingenti crepitant strepitu, grandique boatu."
            },
            {
                "verse": "Tendimus ulterius, iamque admirabile patrum"
            },
            {
                "verse": "Agmen ab excelsis patefit altaribus atque"
            },
            {
                "verse": "Longa sacerdotum series, quos purpura, quosve"
            },
            {
                "verse": "Candida byssus agunt inter pia sacra nitentes."
            },
            {
                "verse": "Vidimus et Medicem gemmis, auroque coruscum,"
            },
            {
                "verse": "Stellatumque caput coelesti lumine ferri,"
            },
            {
                "verse": "Sublimique sedere throno clamantibus una"
            },
            {
                "verse": "Omnibus: aeterno pastor Leo maximus aevo"
            },
            {
                "verse": "Vivat, et haec niveo lux sit signata lapillo."
            },
            {
                "verse": "Pronus adoravi divo sub pectore numen:"
            },
            {
                "verse": "Pronus adoravit senior quoque limina habentem"
            },
            {
                "verse": "Coelorum in terris, terrae, Ditisque profundi;"
            },
            {
                "verse": "Quod triplici signat spectabilis infula serto."
            },
            {
                "verse": "Aeteriam frontem, divinaque pectora cernens,"
            },
            {
                "verse": "Non potui placidos oculis compescere fletus."
            },
            {
                "verse": "Dulcibus in lacrimis turgentia lumina nabant,"
            },
            {
                "verse": "Singultus suaves pectus, gutturque premebant,"
            },
            {
                "verse": "Grataque de madidis suspiria faucibus ibant."
            },
            {
                "verse": "O salve (dixi) fragilis spes unica mundi."
            },
            {
                "verse": "Verus es Alcides, Lernae qui interficis hydram."
            },
            {
                "verse": "Tu cantata diu Glauci castissima proles,"
            },
            {
                "verse": "Saeva trucidabis succensae ostenta Chimaerae."
            },
            {
                "verse": "Mercurii plusquam tua, plusquam Palladis arma"
            },
            {
                "verse": "Gorgonei tortos extinguent verticis angues."
            },
            {
                "verse": "Tu plusquam Thesaea manus Minora monstra"
            },
            {
                "verse": "Dedaleis inclusa vis; quae pluribus augent"
            },
            {
                "verse": "Caedibus ingluvie, ac immitibus ora rapinis"
            },
            {
                "verse": "Complevere, tuo facies occumbere ferro."
            },
            {
                "verse": "Tu coeleste genus Boreae, quod dira Celaeno,"
            },
            {
                "verse": "Atque infesta lues, fluxuque, fameque pavescunt"
            },
            {
                "verse": "Harpyae quae sacra volant per tecta, per aulas."
            },
            {
                "verse": "Arte tua a Siculis Syrenes fluctibus ibunt"
            },
            {
                "verse": "Sub Phlegetontaeis lacubus, nusquamve nocebunt"
            },
            {
                "verse": "Carmine lethaeo, Cyrrhaeque silia Circe,"
            },
            {
                "verse": "Quae vultus hominum convertit in ora ferarum"
            },
            {
                "verse": "Cantibus, amittet duce te viresque dolosque."
            },
            {
                "verse": "Vindice te pessum vitiorum exercitus ibit:"
            },
            {
                "verse": "Et longe, et late dominabitur aurea virtus."
            },
            {
                "verse": "Nunc erit ingenio reverentia, digna Minervae"
            },
            {
                "verse": "Praemia, nunc sacri captabunt ocia vates."
            },
            {
                "verse": "Nunc Phoebaeus honor redit, et Parnasia laurus"
            },
            {
                "verse": "Incipiet frondere: novem sua barbita Musae"
            },
            {
                "verse": "Instaurant, tonsisque parant nova carmina nervis."
            },
            {
                "verse": "Talia promebam, repetens ea dicta frequenter,"
            },
            {
                "verse": "Quum meus adducens me dux ad inane sacellum"
            },
            {
                "verse": "Christiparae nymphae, quae febribus imperat, inquit:"
            },
            {
                "verse": "Vidisti, o fili, nova tu miracula coeli?"
            },
            {
                "verse": "Vidisti ne novum foedus, nova saecla, novumque"
            },
            {
                "verse": "Imperium, et Titana novum, qui illuminat orbem?"
            },
            {
                "verse": "(Obsecro) quamprimum fuge de squallentibus umbris"
            },
            {
                "verse": "Conciliablaeae gentis. Iam ad corda reversus"
            },
            {
                "verse": "Errores agnosce graves, gemituque patenti"
            },
            {
                "verse": "Dilue tot maculas; clemens tibi namque sacerdos"
            },
            {
                "verse": "Indulgebit; et ad pia virginis ubera matris"
            },
            {
                "verse": "Protinus admittens hilari te colliget ore."
            },
            {
                "verse": "Erravi ne, beate senex? me ne impius error"
            },
            {
                "verse": "Detinuit? (dico) super his synteresis ulla"
            },
            {
                "verse": "Corripuit nunquam mea corda; sed ipse putavi"
            },
            {
                "verse": "Obsequium praestare Deo, iustumque tueri."
            },
            {
                "verse": "Quod si adversa tuli, reliquive tulere faventes"
            },
            {
                "verse": "Huic operi, invidia Ditis, mundique maligni"
            },
            {
                "verse": "Turbine credidimus nos evenisse probandi"
            },
            {
                "verse": "Causa animos fortes; velut et primordia sumens"
            },
            {
                "verse": "Relligio diros inter cunabula prima"
            },
            {
                "verse": "Passa fuit casus, variasque repulsa per oras;"
            },
            {
                "verse": "Omne opus egregium, vel praestantissima virtus"
            },
            {
                "verse": "Difficiles ortus habet, atque ostacula multa."
            },
            {
                "verse": "Attamen, alme parens (potius tibi credere dignum),"
            },
            {
                "verse": "Qui superis compar falli, seu fallere nescis,"
            },
            {
                "verse": "Si erravi, doleo, semperque dolebo futura"
            },
            {
                "verse": "Tempestate, velut fluvius moesta ora rigabo"
            },
            {
                "verse": "Assiduis lacrimis, et pugnis pectora tundam."
            },
            {
                "verse": "Illa dies, in qua fallaci dogmate captus,"
            },
            {
                "verse": "Implicui mentem vesanis ausibus, atras"
            },
            {
                "verse": "In tenebras vertatur, et indelebile semper"
            },
            {
                "verse": "Sit chaos, atque inter noctes numeretur inanes."
            },
            {
                "verse": "Cur ego non potius moritura haec membra reliqui"
            },
            {
                "verse": "Tunc insonte anima? Cur inter spicula, et enses"
            },
            {
                "verse": "Non cecidi? sine labe foret, sine crimine pectus."
            },
            {
                "verse": "At divina senex ora haec in verba resolvit:"
            },
            {
                "verse": "Peccasti (fatear) quamvis sine fraude, doloque,"
            },
            {
                "verse": "Sicut et innumeri divum consortia habentes,"
            },
            {
                "verse": "Qualis ego quondam, qualesve fuere parentes"
            },
            {
                "verse": "Nonnulli sophia illustres, pietateque summa"
            },
            {
                "verse": "Praeclari, qui vera minus scripsere, putantes"
            },
            {
                "verse": "Edere recta. Facit sublime frequenter acumen"
            },
            {
                "verse": "Ingenii plures errare, sed, ut quoque tumet"
            },
            {
                "verse": "Fecisti, quoniam sua scripta probanda Latino"
            },
            {
                "verse": "Supposuere patri, retractavereque demum"
            },
            {
                "verse": "Errores aliqui veniam meruere paratam."
            },
            {
                "verse": "Quod nova relligio vario quassata tumultu"
            },
            {
                "verse": "Iamdudum fuerit verum, sed quanta subivit"
            },
            {
                "verse": "Proelia, tanta sui late incrementa recepit."
            },
            {
                "verse": "Quod virtus, quod opus quodcumque insigne prematur"
            },
            {
                "verse": "Difficili ingressu verum, sed turbine nullo"
            },
            {
                "verse": "Divelli, subigique potest. Fortissima virtus"
            },
            {
                "verse": "Crescit in immensum, validaeque simillima palmae,"
            },
            {
                "verse": "Quanto onerata magis, tanto robustior exit."
            },
            {
                "verse": "Haec autem assiduis secta est allisa procellis,"
            },
            {
                "verse": "Tamquam odiosa Deo, et cunctis mortalibus; unde"
            },
            {
                "verse": "Quanto attrita fuit, tanto decrevit inani"
            },
            {
                "verse": "Fulta solo, fundata super nutantis arenae"
            },
            {
                "verse": "Aggere, nec solidae stabilis munimine petrae"
            },
            {
                "verse": "Concilii profugi cito garrula lingua silebit."
            },
            {
                "verse": "(Ipsemet aspicies) tenues solvetur in auras;"
            },
            {
                "verse": "Et velut exorto evanescet Apolline nubes;"
            },
            {
                "verse": "Signa quod exosum superis sit, terrigenisque."
            },
            {
                "verse": "Gallia nusquam adeo quicquam fecisse videtur"
            },
            {
                "verse": "(Quod memorem) deforme, priori ab origine nunquam"
            },
            {
                "verse": "Aurea faedavit tali sua lilia fuco"
            },
            {
                "verse": "(Id licet haud omnis patrarit Gallia crimen)."
            },
            {
                "verse": "Quare, age, tolle moras, coetusque relinque profanos."
            },
            {
                "verse": "Quo medio fugiam (dixi), pater? omnia circum"
            },
            {
                "verse": "Custodita manent. Araris ne moenia linquam,"
            },
            {
                "verse": "Limina? Cardinei quum discessere parentes"
            },
            {
                "verse": "Carvaialaeo de sanguine cretus, et alma"
            },
            {
                "verse": "Stirpe severina genitus, duo maxima mundi"
            },
            {
                "verse": "Lumina; qui flantes Latiis e moenibus Austros,"
            },
            {
                "verse": "Insolitumque genus declinavere caloris"
            },
            {
                "verse": "Corde gigantaeo, fidei intemerabile pignus"
            },
            {
                "verse": "Tutati semper; rati inviolabile foedus."
            },
            {
                "verse": "Ipse ego supplicibus votis simul ire petivi,"
            },
            {
                "verse": "Atque illi petiere; tamen mihi gratia soli"
            },
            {
                "verse": "Nulla recedendi donata est. Omnibus ultro"
            },
            {
                "verse": "Fas fuit ire; mihi tantum prohibetur inerti."
            },
            {
                "verse": "Te venerande senex (si qua est clementia divis,"
            },
            {
                "verse": "Si qua tibi pietas) oro, mihi pande recessus,"
            },
            {
                "verse": "Pande modum, vel si nunc fas est degere Romae"
            },
            {
                "verse": "(Si Roma haec), nusquam patiare relinquere Romam"
            },
            {
                "verse": "Me rogo. Neu Senonas repetam, sanctissime vates"
            },
            {
                "verse": "Ulterius sine; sat tenuit me Belgica tellus,"
            },
            {
                "verse": "Satque fui inviso Gallorum limite clausus."
            },
            {
                "verse": "Nunc opus abscedas (senior respondit). Arar te"
            },
            {
                "verse": "Celticus exorto late iam sole moratur."
            },
            {
                "verse": "Post breve tempus erit tibi fas dimittere Gallos."
            },
            {
                "verse": "Debita saepe petes abeundi iura: negabunt"
            },
            {
                "verse": "Semper, et invitum secum te degere cogent"
            },
            {
                "verse": "Conciliablistae; quorum mens perfida durat."
            },
            {
                "verse": "Tunc tu nocturno Rhodani vada percita cursu"
            },
            {
                "verse": "Sulcabis, fugiesque celer confinia regni,"
            },
            {
                "verse": "Et fugiens captivus eris (sed tempore parvo)."
            },
            {
                "verse": "Qui reget infausto moderamine conciliablum,"
            },
            {
                "verse": "Te captum mittet, Lucii cognomina portans"
            },
            {
                "verse": "Et rem, namque lupum sonat ex idiomate graeco."
            },
            {
                "verse": "Est Lucius piscis, vocabula Achaea secutus;"
            },
            {
                "verse": "Quod veluti lupus ingluviem saturare rapina"
            },
            {
                "verse": "Squammigeri gregis assoleat, faucesque lupinas"
            },
            {
                "verse": "Praeferat, et saevos piscosa in coerula mores."
            },
            {
                "verse": "Qua ad Rhodani ripas surgit vivaria tellus"
            },
            {
                "verse": "Inter saxa, altaeque domus in sidera tendunt,"
            },
            {
                "verse": "Tu capiere; tribus tu detrudere diebus"
            },
            {
                "verse": "Limite seclusus; sed te Turnonia proles"
            },
            {
                "verse": "Claudius antistes divum, stimulante timore,"
            },
            {
                "verse": "Forsitan eripiet, (quod si succedat) ab alta"
            },
            {
                "verse": "Arce per appensum faciens abscendere fune,"
            },
            {
                "verse": "Teque, tuosque omnes tutos dimittet in oras"
            },
            {
                "verse": "Avinionaeas, ubi praesidet inclita Roma."
            },
            {
                "verse": "Virtutum titulis, Charitumque nitore coruscus"
            },
            {
                "verse": "Ille tibi impendet placidum solamen, eritque"
            },
            {
                "verse": "Quod fuit erranti Diomedi Daunus, Ulyssi"
            },
            {
                "verse": "Alcinous, Troaeque domus Evander alumno."
            },
            {
                "verse": "Paulus ut effugiens molimina regis Arethae"
            },
            {
                "verse": "Moenibus ex altis sporta demissus abivit."
            },
            {
                "verse": "Sic forte evades gentis commenta nefandae."
            },
            {
                "verse": "At puto Lugdunum cogere redire, et ibidem"
            },
            {
                "verse": "Muneribus, precibusque datis, terrore, minisque"
            },
            {
                "verse": "Schismaticis haerere dolis arctabere; sed tu"
            },
            {
                "verse": "Infandis monitis aurem praebere recusa;"
            },
            {
                "verse": "Ad romitumque redire cave, nam rector Olympi,"
            },
            {
                "verse": "Crede, proculdubio tanto e discrimine demum"
            },
            {
                "verse": "Te trahet, et mire ducet coelo auspice Romam."
            },
            {
                "verse": "Neu paveas; tu fide Deo, coeloque faventi."
            },
            {
                "verse": "Te Deus efficiet fortem superare sinistram,"
            },
            {
                "verse": "Et vehet in dulces per acerba pericula portus."
            },
            {
                "verse": "Talia dum senior dictis sequeretur amicis,"
            },
            {
                "verse": "Me sopor abscedens dimisit. Ab aethere Phoebus"
            },
            {
                "verse": "Luce diu fusa thalamum penetrabat acuto"
            },
            {
                "verse": "Lumine per rimas; aderant in limine servi"
            },
            {
                "verse": "Ante ea pervigiles. Per somnia longa loquentem"
            },
            {
                "verse": "Me audivisse palam dixere, soporeque nusquam"
            },
            {
                "verse": "Matutino alias usum obstupuere. Iacentem"
            },
            {
                "verse": "Erigo me; patulae tum circumquaque fenestrae"
            },
            {
                "verse": "Admisere diem; tota ora madentia cerno,"
            },
            {
                "verse": "Pectora, lodices, lacrimarum flumine sparso."
            },
            {
                "verse": "Ipse quoque admirans tanti misteria somni"
            },
            {
                "verse": "Miris visa modis vix languida membra ferebam:"
            },
            {
                "verse": "Figere vix poteram plantas, vix sistere corda"
            },
            {
                "verse": "Vulneribus perfossa piis; vix abdere fletus"
            },
            {
                "verse": "Nectareos. Dulces urebant pectora flammae,"
            },
            {
                "verse": "Mensque sub eventu rerum perplexa manebat."
            },
            {
                "verse": "Suspensos animos mirantur, et ora ministri"
            },
            {
                "verse": "Fixa solo, dubiosque diu trutinantia casus."
            },
            {
                "verse": "Induor. Ire paro vicina ad templa, daturus"
            },
            {
                "verse": "Et laudes, et dona Deo, mundasque diei"
            },
            {
                "verse": "Primitias. Iter arripio taciturnus, et anceps."
            },
            {
                "verse": "Haec erat alma dies, qua magnus in aethera pastor"
            },
            {
                "verse": "Ivit ab afflictis membris, et corpore fesso"
            },
            {
                "verse": "Gregorius; cuius Deus ad suspiria versus,"
            },
            {
                "verse": "Votaque Traianum nigro revocarat ab Orco."
            },
            {
                "verse": "Extra limen eo, casuque occurrit cunti"
            },
            {
                "verse": "Bentivola de gente fatus Galeacius, omni"
            },
            {
                "verse": "Ingenua probitate nitens, et caelibe lecto:"
            },
            {
                "verse": "Qui me insueta videns, titubantiaque ora ferentem,"
            },
            {
                "verse": "Scire cupit causam. Rogat ut si tristia forte,"
            },
            {
                "verse": "Aut si laeta habeam (bona vel mala) nuncia dicam."
            },
            {
                "verse": "Ingredimur phanum simul, et quum mystica sacra"
            },
            {
                "verse": "Vidimus offerri, scamno consedimus una."
            },
            {
                "verse": "Narravi quaecumque mihi per somnia visa."
            },
            {
                "verse": "Fausta proculdubio (ni vana) haec somnia promunt,"
            },
            {
                "verse": "Nuncia (respondet Galeacius) illa secundos"
            },
            {
                "verse": "Quum referunt casus semper mendacia fingunt."
            },
            {
                "verse": "At si triste ferunt, nimium veracia produnt."
            },
            {
                "verse": "Tota morabatur supplex audire creatum"
            },
            {
                "verse": "Gallia pontificem votis flagrantibus; ut quum"
            },
            {
                "verse": "Post tempestates, pluvias, Euruquemque sinistrum"
            },
            {
                "verse": "Anxius expectat Zephyros prodire secundos"
            },
            {
                "verse": "Nauta, serenatamque diem apparere viator."
            },
            {
                "verse": "Tertia lux aderat; quum mane tabellio pernix"
            },
            {
                "verse": "Urbe Fluentina missus denunciat esse"
            },
            {
                "verse": "Delectum Medicem summa ad fastigia Petri:"
            },
            {
                "verse": "Et Latios gaudere patres, ceu Martia Roma"
            },
            {
                "verse": "Gestit, occiduo quum nacta est orbe triumphos."
            }
        ]
    ]
}