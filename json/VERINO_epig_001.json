{
    "author": "Ugolino Verino",
    "title": "epigrammata",
    "url": "http://www.poetiditalia.it/texts/VERINO|epig|001",
    "text": [
        [],
        [
            {
                "verse": "Pannoniae rex, certa salus et gloria nostri"
            },
            {
                "verse": "Temporis, hos loeta pellege fronte libros."
            },
            {
                "verse": "Qualem te populis redeuntem ostendis ab hoste"
            },
            {
                "verse": "Delcto, talis carmina nostra lege."
            },
            {
                "verse": "Quando tuos potero foelix spectare triumphos,"
            },
            {
                "verse": "Victricem tanget cum mea dextra manum?"
            },
            {
                "verse": "Tam longo quamquam spatio me dividat aequor,"
            },
            {
                "verse": "Fama tamen montes transvolat et maria,"
            },
            {
                "verse": "Suspensoque mihi pandet tua gesta, Mathya,"
            },
            {
                "verse": "Gesta sophocleo vix referenda pede."
            },
            {
                "verse": "Tunc me non humilem, princeps, mirabere vatem,"
            },
            {
                "verse": "Si tanto norim me placuisse duci."
            }
        ],
        [
            {
                "verse": "Magnanimi aeternos regis memorare tryumphos"
            },
            {
                "verse": "Gestaque pindaricis numeris scribenda Mathyae"
            },
            {
                "verse": "Fert animus; sed nil vestro sine numine tentem,"
            },
            {
                "verse": "Pyerides. At tu, princeps, mihi pande recessum,"
            },
            {
                "verse": "Calliope, ut liceat penetrare Helicona sonorum"
            },
            {
                "verse": "Parnasique sacras haurire biverticis undas."
            },
            {
                "verse": "Virtutis iam mater erat praesaga futurae:"
            },
            {
                "verse": "Se parere ingentem clipeum per somnia vidit"
            },
            {
                "verse": "Ex adamante, trucis quo tela immania turci"
            },
            {
                "verse": "Pannonia arceret procul et contemneret hostem;"
            },
            {
                "verse": "Ac prodire suis validam genitalibus hastam"
            },
            {
                "verse": "Cernebat, cuius tremeret Germania motu,"
            },
            {
                "verse": "Illiricae Venetumque urbes ac Thracia fortis,"
            },
            {
                "verse": "Pontus et Euxinus vertebat terga pavore."
            },
            {
                "verse": "Omnia victori redeunti ex hoste marito"
            },
            {
                "verse": "Grandia conceptae narrat miracula prolis"
            },
            {
                "verse": "Alma parens certumque ducem regemque futurum"
            },
            {
                "verse": "Ungariae affirmat, quo non foelicior alter"
            },
            {
                "verse": "Sit regum, insignis pariter pietate vel armis."
            },
            {
                "verse": "Subrisit coniux uxorisque omine laetus"
            },
            {
                "verse": "Expectat tacite maturi tempora partus."
            },
            {
                "verse": "Fraterno postquam novies sua cornua Phoebe"
            },
            {
                "verse": "Lumine complevit, materna prodiit alvo"
            },
            {
                "verse": "In lucem egregius signis regalibus infans,"
            },
            {
                "verse": "Cui nomen genitor divina sorte Mathyam"
            },
            {
                "verse": "Imponi iussit. Vix prima adoleverat aetas,"
            },
            {
                "verse": "Artibus ipse bonis pueriles imbuit annos:"
            },
            {
                "verse": "Romanum eloquium didicit clarosque poetas,"
            },
            {
                "verse": "Historicosque omnes miro pellegit amore"
            },
            {
                "verse": "Evolvitque sacrae divina volumina chartae;"
            },
            {
                "verse": "Inter et aequaevos nuda luctare palestra,"
            },
            {
                "verse": "Sparthano de more, puer, dorsoque volantis"
            },
            {
                "verse": "Vectus equi in parvos didicit deflectere giros"
            },
            {
                "verse": "Quadrupedem indomitum, iaculoque insignis et arcu"
            },
            {
                "verse": "Parthorum certas potuit superare sagictas."
            },
            {
                "verse": "Bellorumque omnes artes iuvenilibus annis"
            },
            {
                "verse": "Edoctus, meruit pugnae sub patre Ioanne,"
            },
            {
                "verse": "Ductore insigni, quo non praestantior armis"
            },
            {
                "verse": "Dux fuit et nulli in bello velocior astus,"
            },
            {
                "verse": "Cum metus urgeret, nullique audacia maior."
            },
            {
                "verse": "Sub tali ac tanto princeps genitore Mathyas"
            },
            {
                "verse": "Edoctus, merito regni iam dignus habenis"
            },
            {
                "verse": "Visus erat; sed livor edax post funera patris"
            },
            {
                "verse": "Egerat extorrem profugumque in carcere regis"
            },
            {
                "verse": "Externi. Tantum potuit sua cognita virtus"
            },
            {
                "verse": "Et caeleste Dei donum et solertia matris,"
            },
            {
                "verse": "Pannoniae ut proceres dominum regemque crearent."
            },
            {
                "verse": "Extemplo velox it cuncta per opida rumor"
            },
            {
                "verse": "Principis electi, magnus quae perluit Ister."
            },
            {
                "verse": "Tunc subito ingenti certatim gaudia plausu"
            },
            {
                "verse": "Efundunt laeti populi iuvenesque senesque"
            },
            {
                "verse": "Solemnem coluere diem regnique coronam"
            },
            {
                "verse": "In patriam nondum regi misere reverso."
            },
            {
                "verse": "Nam, spectata ducis virtus moresque probati"
            },
            {
                "verse": "Magnifico quales poscas in principe, cunctas"
            },
            {
                "verse": "Amovere moras. Primus sua tradere iura"
            },
            {
                "verse": "Quisque sibi accelerat, velut esse culpa secundum"
            },
            {
                "verse": "In regis iurare manus. Ruit undique vulgus"
            },
            {
                "verse": "Visendi studio et dextram contingere certant."
            },
            {
                "verse": "Foelices illi qui sunt rectore sub uno"
            },
            {
                "verse": "Praestanti! Hunc proceres et plebs ceu numen adorent,"
            },
            {
                "verse": "Qui bello fortis surgentes arceat hostes"
            },
            {
                "verse": "Quique regat iustus populos in pace quietos."
            },
            {
                "verse": "Talis magnanimi proles generosa Ioannis"
            },
            {
                "verse": "In regnum Ungariae est populo plaudente reversus."
            },
            {
                "verse": "Nec spes decepit. Subito namque expulit omnes"
            },
            {
                "verse": "Infames nullumque suis est passus in oris"
            },
            {
                "verse": "Sistere qui veluti saevae contagia pestis"
            },
            {
                "verse": "Exemplo posset sanctos corrumpere mores."
            },
            {
                "verse": "Praecipue furtis saevisque latronibus instans"
            },
            {
                "verse": "Purgavit latos fines saltusque malignos,"
            },
            {
                "verse": "Ut nunc per totum regnum secure, viator,"
            },
            {
                "verse": "Carpere iter tutum nullo discrimine possis."
            },
            {
                "verse": "Mox etiam edicto lascivas respuit artes;"
            },
            {
                "verse": "Iussit et indomitam pubem exercere palestram"
            },
            {
                "verse": "In pratis magnumque Istrum tranare lacertis,"
            },
            {
                "verse": "Quadrupedisque citi pronos decurrere dorso"
            },
            {
                "verse": "Telaque torquere et gladios vibrare micantes."
            },
            {
                "verse": "Ungarus hanc unam didicit mavortius artem,"
            },
            {
                "verse": "Militiam et grave Martis opus tolerare sub armis:"
            },
            {
                "verse": "Vel cum bruma, gelu et glacie, compescuit Istrum"
            },
            {
                "verse": "Alpigenamque Savum, rapidi vel flumina Drausi,"
            },
            {
                "verse": "Seu cum torrentes exurit Sirius agros,"
            },
            {
                "verse": "Sub galea divoque manent, exempla secuti"
            },
            {
                "verse": "Principis invicti. Iam formidabile nomen"
            },
            {
                "verse": "Pannonium cunctis populis lateque furentes"
            },
            {
                "verse": "Invictosque olim Turcos reiecit ab arvis"
            },
            {
                "verse": "Dalmatiae trepidosque metu disiecit ad Hemum."
            },
            {
                "verse": "At Danaum eversor, Scythicis qui erupit ab oris,"
            },
            {
                "verse": "Turcorum princeps, nulli feritate secundus,"
            },
            {
                "verse": "Turpe putans, populis a se iam mille subactis,"
            },
            {
                "verse": "Uni terga duci dare, protinus impiger omnes"
            },
            {
                "verse": "Imperii collegit opes magnoque furore"
            },
            {
                "verse": "Dalmaticos populatus agros Drausique sonantis"
            },
            {
                "verse": "Iam rapidas multis alis traiecerat undas."
            },
            {
                "verse": "At non conctatus nec segnis, martius heros"
            },
            {
                "verse": "Robore collecto ruit obvius Ungarus hosti."
            },
            {
                "verse": "Nec mora fit pugnae: instructis exercitus armis,"
            },
            {
                "verse": "Ut belli sonuere tubae, prorupit uterque"
            },
            {
                "verse": "Et primum iactis obscurant aethera telis"
            },
            {
                "verse": "Innixique hastis transfigunt pectora longis."
            },
            {
                "verse": "Exoritur clamor, crebris sonat ictibus aether;"
            },
            {
                "verse": "Ut coiere manus, destringunt cominus enses"
            },
            {
                "verse": "Fulmineos nudisque petunt mucronibus hostem."
            },
            {
                "verse": "Ungarus instat atrox, sed nec cessere latrones"
            },
            {
                "verse": "(Sic scythico immanis fertur cognomine Turcus)."
            },
            {
                "verse": "Hic quoniam Europae populos ditione subegit"
            },
            {
                "verse": "Victor et egregiam Bisanti diruit urbem,"
            },
            {
                "verse": "Secum indignatur quod pugnet viribus aequis"
            },
            {
                "verse": "Accola Dannubii tentetque lacessere bella."
            },
            {
                "verse": "Ungarus at contra miles mavortius ensem"
            },
            {
                "verse": "Fulmineum rotat et densas prorumpit in alas,"
            },
            {
                "verse": "Turcorum assuetus rabiem frenare furentem;"
            },
            {
                "verse": "Vertere terga hosti victosque excedere campis"
            },
            {
                "verse": "Histricolae duxere nefas vix morte piandum;"
            },
            {
                "verse": "Praeterea impellit chari praesentia regis."
            },
            {
                "verse": "Qui, qua tela videt densissima, primus in hostem"
            },
            {
                "verse": "Urget equum, scindit cuneos densosque maniplos"
            },
            {
                "verse": "Disrumpit secumque viam mucrone patentem"
            },
            {
                "verse": "Efficit. Ut fulmen nubes, ut chillo columbos,"
            },
            {
                "verse": "Ut tigris pecudes, ut praeceps vertice saxum,"
            },
            {
                "verse": "Ut sata prosternit plenus rupto obice torrens;"
            },
            {
                "verse": "Sic Christi invictus ductor secat agmina ferro,"
            },
            {
                "verse": "Nec iam Turcorum possunt durare cohortes."
            },
            {
                "verse": "Ceduntur pedites, versis labuntur habenis,"
            },
            {
                "verse": "Castra petunt equites fusi valloque relicto"
            },
            {
                "verse": "Per nota in patrias fugiunt compendia sedes."
            },
            {
                "verse": "Instat victor ovans noctesque diesque Mathyas"
            },
            {
                "verse": "Multaque tardantum in latis dat funera campis."
            },
            {
                "verse": "Intumuit rapidus spumanti sanguine Drausus"
            },
            {
                "verse": "Vorticibusque atris prostrata cadavera volvens"
            },
            {
                "verse": "Alpigenam sanie maculavit decolor Histrum."
            },
            {
                "verse": "Nec iam contentus patrios defendere fines,"
            },
            {
                "verse": "Dux alacer celsis munitas montibus arces"
            },
            {
                "verse": "Teucrorum expugnat; caesis pulsisve colonis,"
            },
            {
                "verse": "Opida christicolis et fido milite replet."
            },
            {
                "verse": "At scythici non dum feritas mollita tyranni"
            },
            {
                "verse": "Excursare audet rursusque invadere fines"
            },
            {
                "verse": "Dalmaticos tentatque Savum penetrare sonorum."
            },
            {
                "verse": "Horret adire tamen nec credere longius audet,"
            },
            {
                "verse": "Pannonium totiens experta; binominis Istri"
            },
            {
                "verse": "Robur et alba suis inhumatis ossibus arva"
            },
            {
                "verse": "Formidat, nec, victa, potest absistere bello."
            },
            {
                "verse": "Verum, ubi nequicquam regem superare Mathyam"
            },
            {
                "verse": "Regnator Troiae potuit, se vertit ad oram"
            },
            {
                "verse": "Ausoniae socerique urbem expugnavit Idruntum"
            },
            {
                "verse": "Placavitque italo Turcorum sanguine manes."
            },
            {
                "verse": "Tunc metus Hesperiae trepidas invaserat urbes,"
            },
            {
                "verse": "Barbara gens tanto fuerat bacchata furore."
            },
            {
                "verse": "Dux Calabrum, suus affinis, fortissimus heros,"
            },
            {
                "verse": "Collecto Ausoniae victrices robore turmas"
            },
            {
                "verse": "Invasit retroque hostem detorsit in urbem,"
            },
            {
                "verse": "Sed frustra inclusos munita obsedit Idrunto."
            },
            {
                "verse": "At rex pannonius socero miserisque Latinis"
            },
            {
                "verse": "Mille viros misit, fortissima pectora bello,"
            },
            {
                "verse": "Herbariumque ducem, quo non solertior alter"
            },
            {
                "verse": "Nec magis assuetus Turcorum occurrere telis"
            },
            {
                "verse": "Extitit. Adventu cuius conterritus hostis"
            },
            {
                "verse": "Non ausus fuit in campos prodire, sed intus"
            },
            {
                "verse": "Servabat tutos trepida formidine muros."
            },
            {
                "verse": "Tandem, ubi nulla fugae nec spes erat ulla salutis,"
            },
            {
                "verse": "Tradidit Alphonso quas bello coeperat arces."
            },
            {
                "verse": "Servata est igitur per te, venerande Mathya,"
            },
            {
                "verse": "Italia, horrendi extinguens incendia belli"
            },
            {
                "verse": "Ac formidandae solvens primordia cladis."
            },
            {
                "verse": "Te quoque terribilem sensit Germania regem,"
            },
            {
                "verse": "Ipse licet Caesar sumptis invaserit armis"
            },
            {
                "verse": "Pannonios Federigus agros; Venetusque superbus,"
            },
            {
                "verse": "Nequa tuas merces deferri possit in urbes,"
            },
            {
                "verse": "Illiricos statione sinus observet et undas"
            },
            {
                "verse": "Adriacas faveatque tuo contrarius hosti!"
            },
            {
                "verse": "Tu tamen invictus partes discurris in omnes"
            },
            {
                "verse": "Ac diversa simul pertentas proelia victor."
            },
            {
                "verse": "Nunc scythicos urges Belgradi ex arce colonos"
            },
            {
                "verse": "Et simul ipsa tua pulsatur porta Viennae"
            },
            {
                "verse": "Cuspide et immanes Dacos a finibus arces."
            },
            {
                "verse": "Te quisquis ledet, sciat irritare cabrones;"
            },
            {
                "verse": "Nec iam sarmaticus gaudet bella impia Caesar"
            },
            {
                "verse": "Te contra movisse: dolet pacemque reposcet,"
            },
            {
                "verse": "Ut reor, et longo firmabit foedere pactum."
            },
            {
                "verse": "Salve, magnanimi proles invicta Ioannis!"
            },
            {
                "verse": "Salve, bellipotens praesentis gloria saecli!"
            },
            {
                "verse": "Tu, nazareni dux invictissime Christi,"
            },
            {
                "verse": "Maumettis potes insanos frenare furores;"
            },
            {
                "verse": "Tu sacrosanctae es fidei fortissimus umbo"
            },
            {
                "verse": "Hastaque, nostra salus, at Turcis pestis et horror."
            },
            {
                "verse": "Quo nunc divinas percurram carmine laudes?"
            },
            {
                "verse": "Quae quibus anteferam? Rerum me copia vincit."
            },
            {
                "verse": "Perstrinxisse sat est; forsan tua fortia facta,"
            },
            {
                "verse": "Rex invicte, canam magni post proelia Carli,"
            },
            {
                "verse": "Quae cecini multum insudans ter quinque per annos."
            },
            {
                "verse": "Ocia si nobis dederit Florentia mater"
            },
            {
                "verse": "Qualia Mecenas, longo memorabilis aevo,"
            },
            {
                "verse": "Virgilio tribuit, si non urgebit egestas,"
            },
            {
                "verse": "Magna sophocleo referam tua gesta coturno."
            }
        ],
        [
            {
                "verse": "Si quando, armipotens, tibi cessat bellica cura,"
            },
            {
                "verse": "Ocia cum fuerint, carmina nostra lege."
            },
            {
                "verse": "Hic nihil obscenum invenies, quod principis aures"
            },
            {
                "verse": "Ofendat, sed quae virgo Catoque legat."
            },
            {
                "verse": "Non haec composui vatum de more priorum;"
            },
            {
                "verse": "Crebrior est Pallas quam mihi dicta Venus,"
            },
            {
                "verse": "Plurimaque inseritur nostris sententia chartis;"
            },
            {
                "verse": "Nil preter Christum carmina nostra sonant."
            },
            {
                "verse": "Deduxique novem in Christi sacra templa sorores:"
            },
            {
                "verse": "Per me Calliope est initiata sacris;"
            },
            {
                "verse": "Non Ippocrinem sed batisteria potat"
            },
            {
                "verse": "Iordanisque sacri est gratior unda choro."
            },
            {
                "verse": "Tu quoque, catholicae fidei rex unice cultor,"
            },
            {
                "verse": "Casta fluentini carmina vatis ama."
            }
        ],
        [
            {
                "verse": "Ad te festinant sine me, rex, ire libelli;"
            },
            {
                "verse": "Non mare, non longas pertimuere vias."
            },
            {
                "verse": "Iam defensorem, iam te posuere patronum,"
            },
            {
                "verse": "Iam sordent illis, tecta paterna, lares."
            },
            {
                "verse": "Iam nequeo retinere domi, nidoque relicto"
            },
            {
                "verse": "Ut Phoebi corvus iam sine matre volat,"
            },
            {
                "verse": "Sic volucres rapidis decurrunt passibus ad te;"
            },
            {
                "verse": "Devovi hos, postquam sic voluere, tibi."
            },
            {
                "verse": "Demisso his iussi vultu tibi ferre salutem,"
            },
            {
                "verse": "Poplite deflexo cum tua tecta petent;"
            },
            {
                "verse": "Vertice nudato tum suplice voce perorent;"
            },
            {
                "verse": "Adiungant lepidos cum gravitate sales."
            },
            {
                "verse": "Sintque breves; nullum mordaci scommate ledant;"
            },
            {
                "verse": "Sint nitidi et terso dulciter ore sonent,"
            },
            {
                "verse": "Oreque virgineo prope te nil turpe loquantur;"
            },
            {
                "verse": "Respuit obscenos regia casta iocos."
            },
            {
                "verse": "Sin secus accedent, detorques ocius ad nos,"
            },
            {
                "verse": "Ut castigatos virga paterna notet."
            }
        ],
        [
            {
                "verse": "Pannonii regis cum celsam intraveris aulam,"
            },
            {
                "verse": "Reginae thalamos, parve libelle, pete."
            },
            {
                "verse": "Haec Ferdinandi est soboles generosa Beatrix;"
            },
            {
                "verse": "Vatibus haec sacris semper amica fuit."
            },
            {
                "verse": "Postquam dicta salus, et dextrae dextera nexa est,"
            },
            {
                "verse": "Exposcet subito: \"Qualis et unde venis?\"."
            },
            {
                "verse": "Dic te syderei prodire e dogmate Christi,"
            },
            {
                "verse": "Dic te socratici multa referre libri,"
            },
            {
                "verse": "Et Latii magni tuscis a finibus hospes"
            },
            {
                "verse": "Tam longum per iter regia tecta subis."
            },
            {
                "verse": "Abs te scire viae causam si forte requirat,"
            },
            {
                "verse": "Quid dices, tyrius cum notet ora pudor?"
            },
            {
                "verse": "Dic te magnanimi commentum gloria regis"
            },
            {
                "verse": "Pannoniam adtraxit. Nil tamen ipse petas;"
            },
            {
                "verse": "Te legat, hoc sat erit: si non explosus abibis,"
            },
            {
                "verse": "Scommata non poterunt saeva nocere tibi."
            },
            {
                "verse": "Pertenuem censum domini narrabis egeni;"
            },
            {
                "verse": "Nil tamen eflagites, ne ve protervus eris."
            },
            {
                "verse": "Sponte dabit; nihil ipse petes suplexque tacebis:"
            },
            {
                "verse": "Nam qui non poscit, munera plura feret."
            }
        ],
        [
            {
                "verse": "Cur brevia alternis epigrammata versibus edam"
            },
            {
                "verse": "Si quaeris, potius quam fera bella canam,"
            },
            {
                "verse": "Cum magis altiloquo currat mea Musa coturno,"
            },
            {
                "verse": "Non debent magno carmine parva cani,"
            },
            {
                "verse": "Et quandoque iuvat deserto monte per imas"
            },
            {
                "verse": "Tendere iter valles et variare vices."
            },
            {
                "verse": "Nec minor in tenui labor est, nec gloria dispar,"
            },
            {
                "verse": "Nec pariter cunctis carmina quaeque placent."
            },
            {
                "verse": "Non idem est gustus: tu velles dulcia vina,"
            },
            {
                "verse": "Ipse casentinis acida nata iugis."
            },
            {
                "verse": "Hic teneros elegos et salsa epigrammata vellet,"
            },
            {
                "verse": "Tu legis altiloqui carmina Virgilii."
            },
            {
                "verse": "Illi igitur debetur honos et gloria maior,"
            },
            {
                "verse": "Ingenio multis qui placuisse potest."
            }
        ],
        [
            {
                "verse": "Rebus in adversis patientia vera probatur:"
            },
            {
                "verse": "Cuius traiecit pectora sermo Dei,"
            },
            {
                "verse": "Hic non concutitur, rebus nec luget ademptis;"
            },
            {
                "verse": "Cui charitas domini est, nil habet ille mali."
            },
            {
                "verse": "Haeret quippe Deo vinclo mens nexa tenaci:"
            },
            {
                "verse": "Ergo quis esse potest cum charitate miser?"
            }
        ],
        [
            {
                "verse": "Vis salvus fieri? Crucifixi signa sequaris;"
            },
            {
                "verse": "Huius enim castris nemo perire potest."
            },
            {
                "verse": "Si praecepta ducis servaveris omnia, nunquam"
            },
            {
                "verse": "Hostis fallacis decipiere dolis."
            },
            {
                "verse": "Victor eris, si nudus eris: audacior ibis"
            },
            {
                "verse": "Quo suadet princeps, quo iubet ire Deus."
            },
            {
                "verse": "Auratos currus ussit pelleius heros"
            },
            {
                "verse": "Exemplumque sui est turba secuta ducis,"
            },
            {
                "verse": "Ut vacuus gaza Persarum victor ad Indos"
            },
            {
                "verse": "Curreret, ut minime sarcina tardet iter."
            },
            {
                "verse": "An miles Christi, caeli qui tendit ad arcem,"
            },
            {
                "verse": "Divitias secum tam grave portet honus?"
            },
            {
                "verse": "Rex regum, Christus, sine tecto vixit egenus:"
            },
            {
                "verse": "Tu, Christi cum sis miles, habebis opes?"
            }
        ],
        [
            {
                "verse": "Esse cupis foelix et nullo crimine dives,"
            },
            {
                "verse": "Et cupis aeterni regna videre Dei?"
            },
            {
                "verse": "Nil agis, infoelix! Optas contraria vota:"
            },
            {
                "verse": "Vis fieri magna cum gravitate levis."
            },
            {
                "verse": "Non geminis opus est, sed pes tibi sufficit unus:"
            },
            {
                "verse": "Unica per callem ducit ad astra via;"
            },
            {
                "verse": "Angelico effectus Iacob certamine claudus,"
            },
            {
                "verse": "Diversum ut vitae nosceret offitium."
            },
            {
                "verse": "Quo poteris pacto fieri sine crimine dives?"
            },
            {
                "verse": "Nec cum divitiis Christus amandus erit."
            }
        ],
        [
            {
                "verse": "Virtutis iam fama tuae totum occupat orbem,"
            },
            {
                "verse": "Extremi fines exit ad Occeani."
            },
            {
                "verse": "Pannoniis nuper veniens germanus ab oris,"
            },
            {
                "verse": "Dixit quae bello, quae quoque pace geras,"
            },
            {
                "verse": "Scilicet ut regum non sit te iustior alter,"
            },
            {
                "verse": "Turcorum exitium christicolumque salus."
            },
            {
                "verse": "Armis turpe putas vinci, sed turpius auro:"
            },
            {
                "verse": "Munera te nemo largius ulla dedit."
            }
        ],
        [
            {
                "verse": "Perfide, quid dixti intellectus ut unicus omnes"
            },
            {
                "verse": "Permeat, et Christi carpis, inique, sacra?"
            },
            {
                "verse": "Tam dirum unde nefas? Quae te dementia coepit?"
            },
            {
                "verse": "Qua demonstrari vis ratione Deum,"
            },
            {
                "verse": "Cum sis finitus, cum sis mortalis, at ille"
            },
            {
                "verse": "Incircumscriptus cum sit et omnipotens?"
            },
            {
                "verse": "Miraris potuisse Deum de virgine nasci;"
            },
            {
                "verse": "Quod nostra induerit corpora, monstra putas,"
            },
            {
                "verse": "Ut nos a primae purgaret origine labis:"
            },
            {
                "verse": "Haec delirantis somnia dicis anus."
            },
            {
                "verse": "Qui fecit caelum, qui certos ordine cursus"
            },
            {
                "verse": "Distinxit, facere hoc cur potuisse negas?"
            },
            {
                "verse": "Perfide, christicolas ludis dicisque loquaces,"
            },
            {
                "verse": "Demonstrant fidei quod ratione nihil."
            },
            {
                "verse": "Tum quia corpus edant Christi potentque cruorem,"
            },
            {
                "verse": "Tygridas immanes Lestrigonasque vocas."
            },
            {
                "verse": "Sentires aliter forsan, sacra mystica Christi,"
            },
            {
                "verse": "Depositis tenebris, si tibi nota forent."
            },
            {
                "verse": "Inmundis sed quis dabit aurea munera porcis?"
            },
            {
                "verse": "I procul a Christi relligione, canis!"
            }
        ],
        [
            {
                "verse": "Sydereos cives vis tanta innectit amoris,"
            },
            {
                "verse": "Nullius ut tangat pectora livor edax."
            },
            {
                "verse": "Est omnis aeque foelix, sed gloria dispar:"
            },
            {
                "verse": "Pro meritis non dat plus ve minus ve Deus."
            },
            {
                "verse": "Quoque cares loetus gaudebis ut alter abundet,"
            },
            {
                "verse": "Ceu dederit Christus talia dona tibi."
            },
            {
                "verse": "Noris quippe Deum tribuisse haec omnia iuste;"
            },
            {
                "verse": "Aequa Deus meritis premia cuncta dedit."
            },
            {
                "verse": "Nec plura optabis, contentus sorte minori;"
            },
            {
                "verse": "Quodque Deus dederit, perdere nemo potest."
            },
            {
                "verse": "Summum, crede, bonum coelo reperitur in alto,"
            },
            {
                "verse": "Quod tollet nullo tempore longa dies."
            }
        ],
        [
            {
                "verse": "Charior argento fama est; qui negligit illam,"
            },
            {
                "verse": "Virtutis nunquam cura futura sibi est."
            },
            {
                "verse": "Ad res fama acer stimulus perhibetur agendas,"
            },
            {
                "verse": "Qua sine ceu pecudes quisque iacebit iners."
            },
            {
                "verse": "Quem non fama movet, nequicquam hortabere segnem;"
            },
            {
                "verse": "Non hominum in coetu connumerandus erit."
            }
        ],
        [
            {
                "verse": "Qui vitae brevitate dolet, cupit ille laborem"
            },
            {
                "verse": "Et procul a portu per mare tendit iter."
            },
            {
                "verse": "Quem Deus imposuit, cunctis est finis habendus,"
            },
            {
                "verse": "Seu brevis est vitae, seu tibi longa via."
            },
            {
                "verse": "Non quantum vivas quaeras, et tempora perdas,"
            },
            {
                "verse": "Sed bene; sat longa est, cui bona vita fuit."
            }
        ],
        [
            {
                "verse": "Ah, quanto melius tibi veros esset amicos,"
            },
            {
                "verse": "Undique quam magnas quaerere divitias!"
            },
            {
                "verse": "Nulli cura minor dulces reperire sodales,"
            },
            {
                "verse": "Sed regum magnas continuare domos."
            },
            {
                "verse": "Dimidium, mihi crede, tui est iocundus amicus:"
            },
            {
                "verse": "Quo pacto poteris parte carere tui?"
            }
        ],
        [
            {
                "verse": "Vincula, crede mihi, prisci maiora Quirites"
            },
            {
                "verse": "Porrectae dextrae non habuere fide."
            },
            {
                "verse": "Regulus immanes rediit moriturus ad hostes,"
            },
            {
                "verse": "Cui vita fuerat charior alma fides."
            },
            {
                "verse": "Non dulces nati et lachrymae tenuere gementis"
            },
            {
                "verse": "Coniugis, et patriae non tenuere preces."
            },
            {
                "verse": "Et non dum coelo Christus descenderat alto,"
            },
            {
                "verse": "Nec dederat legis foedera sancta Deus."
            },
            {
                "verse": "Nos, genus electum, nos, Christi sacra propago,"
            },
            {
                "verse": "Servemus mira relligione fidem."
            }
        ],
        [
            {
                "verse": "Si culpae defensor eris, geminabitur error;"
            },
            {
                "verse": "Impunita solet crescere nequitia."
            },
            {
                "verse": "Repperit improbitas iam nunc quaecunque patronem,"
            },
            {
                "verse": "Defensore suo crimina nulla carent."
            },
            {
                "verse": "Utilius, mihi crede, bonis sua dona negare est"
            },
            {
                "verse": "Quam meritas poenas non posuisse malis."
            }
        ],
        [
            {
                "verse": "Centupla dona Deus tribuit sua sacra colenti"
            },
            {
                "verse": "Saepeque promissis munera plura dedit."
            },
            {
                "verse": "Qui bona pauperibus Christi donarit amore,"
            },
            {
                "verse": "Foenore centeno multiplicabit opes."
            }
        ],
        [
            {
                "verse": "Divitias cumulas? Maior te poena sequetur,"
            },
            {
                "verse": "Depones aegre cum moriturus opes."
            },
            {
                "verse": "Quid facies? Stygias aurum non fertur ad undas,"
            },
            {
                "verse": "Sed culpa aut virtus, illa vel illa comes."
            },
            {
                "verse": "Nudus erit miles, curaque solutus ab omni,"
            },
            {
                "verse": "Qui sequitur nudi principis arma Dei."
            }
        ],
        [
            {
                "verse": "Te nunquam externi violentia subruet hostis;"
            },
            {
                "verse": "Si sis fida, tibi nemo nocere potest."
            },
            {
                "verse": "Omnis civilis discordia diruit urbes,"
            },
            {
                "verse": "Interna est labes omnis origo mali."
            },
            {
                "verse": "Scipio servabat merito Carthaginis arces,"
            },
            {
                "verse": "Interni tanquam frena futura mali."
            },
            {
                "verse": "Quas postquam evertit sententia magna Catonis,"
            },
            {
                "verse": "Impia romanas vertit Erinis opes."
            },
            {
                "verse": "Nec sortem adversam damnes, Florentia, sed te;"
            },
            {
                "verse": "Nemo tuum externus subruet imperium."
            },
            {
                "verse": "Exemplum genitricis habes, manet exitus idem;"
            },
            {
                "verse": "Impia nascentis semina tolle mali!"
            },
            {
                "verse": "Si fuerint proceres iusti, concordia foelix"
            },
            {
                "verse": "Nascetur; regum quis tibi obesse potest?"
            }
        ],
        [
            {
                "verse": "Divitiis et honore tumes foelixque videris"
            },
            {
                "verse": "Quod tibi nil dederit sors violenta mali."
            },
            {
                "verse": "Nota tibi est Cresi, Samiorum nota tyranni"
            },
            {
                "verse": "Fortuna: eventus dirus utrisque fuit."
            },
            {
                "verse": "Nescis fallacis quot luserit aura sereni"
            },
            {
                "verse": "Et medio in portu saepe carina perit?"
            },
            {
                "verse": "Cui nihil adversi per longum contigit aevum,"
            },
            {
                "verse": "Iam sibi pernitiem noscat adesse suam."
            },
            {
                "verse": "Sin vero ad mortem duret fortuna secunda,"
            },
            {
                "verse": "Altera post mortem vita futura gravis."
            },
            {
                "verse": "Quid narrem heroas per mille pericula Christi"
            },
            {
                "verse": "Vulneribus coelum vix meruisse suis?"
            },
            {
                "verse": "Caecuba tu potas, auroque insignis et ostro:"
            },
            {
                "verse": "Eternam patriam sic peperisse putas?"
            },
            {
                "verse": "Militibus Christi longe est inimica voluptas,"
            },
            {
                "verse": "Pauperibusque magis dat sua regna Deus."
            }
        ],
        [
            {
                "verse": "Quid petis, infoelix, quid te noctesque diesque"
            },
            {
                "verse": "Excrucias? Demens, in tua fata ruis!"
            },
            {
                "verse": "Quaeris opes terramque omnem disquiris et aequor,"
            },
            {
                "verse": "Ut tibi maiori foenore crescat onus."
            },
            {
                "verse": "Sub quo servitio, sub quo cruciere tyranno!"
            },
            {
                "verse": "Rodit enim semper vermis avaritiae,"
            },
            {
                "verse": "Saevior inque dies instat veniente senecta,"
            },
            {
                "verse": "Urget et extremo mortis in articulo."
            },
            {
                "verse": "Utere quaesitis et amicis loetus egenis"
            },
            {
                "verse": "Partire: hoc pacto multiplicabis opes,"
            },
            {
                "verse": "Antea confringat quam fila novissima Cloto,"
            },
            {
                "verse": "Arbitrio foelix ut moriare tuo."
            },
            {
                "verse": "Quippe haeres seram locupletis funeris horam"
            },
            {
                "verse": "Anxius expectat fataque tarda dolet;"
            },
            {
                "verse": "Haeredis fletum dicunt sub tegmine risum."
            },
            {
                "verse": "I, cumula, demens, hostibus ista tuis!"
            },
            {
                "verse": "Amittes nunquam quae tu donabis amicis;"
            },
            {
                "verse": "Quas tibi conservas, alter habebit opes."
            }
        ],
        [
            {
                "verse": "Indole tam clara notus, charissime fili, es,"
            },
            {
                "verse": "Ut factis iam sit fama probanda tuis."
            },
            {
                "verse": "Ne nomen perdas et fama feratur inanis,"
            },
            {
                "verse": "Hoc igitur debes pervigilare magis."
            },
            {
                "verse": "Te pater et patruus moveant, tibi gloria calcar"
            },
            {
                "verse": "Admoveat, stimulos det tibi laudis amor."
            },
            {
                "verse": "Nil duce desperes, iuvenis, virtute parare;"
            },
            {
                "verse": "Sed non cunctandum est: labitur hora celer."
            },
            {
                "verse": "Dum puer es (studiis haec apta est omnibus aetas)"
            },
            {
                "verse": "Incumbe, et stili sit tibi cura prior,"
            },
            {
                "verse": "Quem solers multum scribendo effeceris usu;"
            },
            {
                "verse": "Doctrinae interea cura secunda tibi."
            },
            {
                "verse": "Sed pro comperto est, quicquid iuvenilibus annis"
            },
            {
                "verse": "Perdisces, tollent tempora nulla tibi."
            },
            {
                "verse": "Pravorum ut pestem in primis commertia vites:"
            },
            {
                "verse": "Haec aetas vitiis pronior esse solet."
            },
            {
                "verse": "Rumpe moras, nam vita brevis longissimaque ars est,"
            },
            {
                "verse": "Et post fata bonis longa futura quies."
            }
        ],
        [
            {
                "verse": "Quisquis in hac (demens!) quaerit requiescere vita,"
            },
            {
                "verse": "Altera plena sibi vita laboris erit."
            },
            {
                "verse": "Currimus hac omnes, capiunt sed praemia pauci;"
            },
            {
                "verse": "Non hic desidiae est nequitiaeque locus."
            },
            {
                "verse": "Segnitiem nobis prohibet certamen et hostis"
            },
            {
                "verse": "Saevus et aeternae mortis ubique pavor."
            },
            {
                "verse": "Nos alacres reddat promissi gloria coeli,"
            },
            {
                "verse": "Quam Deus athletis, praemia certa, dabit."
            },
            {
                "verse": "Vel poenae aeternae vel dona aeterna dabuntur:"
            },
            {
                "verse": "Quem vitae istius terreat ergo labor?"
            }
        ],
        [
            {
                "verse": "Si scires quanto discrimine vita tyranni"
            },
            {
                "verse": "Vexetur, dicas tristius esse nihil."
            },
            {
                "verse": "Regna velut pestem fugeres Syllamque cruentum"
            },
            {
                "verse": "Laudares, posuit cum sua regna ferox."
            },
            {
                "verse": "Magnanimi contra damnares Caesaris arma,"
            },
            {
                "verse": "Cum patriae iniecit ferrea vincla suae."
            },
            {
                "verse": "Mille dolis petitur populi procerumque tyrannus:"
            },
            {
                "verse": "Quae nox cum somno est, quae sine lite dies?"
            },
            {
                "verse": "Inviso regi nunquam fuit ulla voluptas"
            },
            {
                "verse": "Unaque sollicito non vacat hora metu."
            },
            {
                "verse": "Impendere sibi totidem quibus imperat hostes,"
            },
            {
                "verse": "Et sciat esse sibi tela inimica domi."
            },
            {
                "verse": "Quid miserabilius sine amicis ducere vitam?"
            },
            {
                "verse": "Hosti comuni sed quis amicus erit?"
            },
            {
                "verse": "Quod petitur multis, magno discrimine habetur;"
            },
            {
                "verse": "Pestifera invidia regia nulla caret."
            },
            {
                "verse": "Sis bonus ipse licet, populi si flectis habenas,"
            },
            {
                "verse": "Tu tamen invidiae cuspide fossus eris."
            },
            {
                "verse": "Ambitio praeceps omnique inimica quieti est;"
            },
            {
                "verse": "Ex hoc nequitiae fonte venena fluunt."
            }
        ],
        [
            {
                "verse": "Quisquis holympiaci fieri vult incola regni,"
            },
            {
                "verse": "Admissae culpae lugeat usque notam."
            },
            {
                "verse": "Corde gerat tanquam descriptum in codice crimen,"
            },
            {
                "verse": "Possit ut erroris penituisse magis."
            },
            {
                "verse": "Semper et instantis circum se limina mortis"
            },
            {
                "verse": "Horreat, et iustum cogitet esse Deum,"
            },
            {
                "verse": "Quam sit vita brevis, quam sit fugitiva voluptas"
            },
            {
                "verse": "Et solidum nostris rebus inesse nihil."
            },
            {
                "verse": "Nec quenquam invenies ex omni sorte beatum,"
            },
            {
                "verse": "Ni mundo extremum clauserit ore diem."
            }
        ],
        [
            {
                "verse": "Militibus si dona suis dat Christus Holympum,"
            },
            {
                "verse": "Cur piget in castris aera merere suis?"
            },
            {
                "verse": "Terrestrem ob patriam magni cecidere Quirites;"
            },
            {
                "verse": "Impulerat tantus pectora laudis amor."
            },
            {
                "verse": "Nos ob caelestem patriam pugnare pigebit,"
            },
            {
                "verse": "Immensum paritur cum sine fine decus?"
            },
            {
                "verse": "Si tantum ob viridis sudavit flondis honorem"
            },
            {
                "verse": "Groecia, cum volucri pulsus Olympus equo est,"
            },
            {
                "verse": "Nos erimus resides ob gemmea serta triumphi"
            },
            {
                "verse": "Aeterni? An quisquam desidiosus erit?"
            }
        ],
        [
            {
                "verse": "\"O curas hominum vanas\"! Sic Persius orsus"
            },
            {
                "verse": "Ostendit nobis mentis inesse parum,"
            },
            {
                "verse": "Qui curvi in terris vivamus more ferarum,"
            },
            {
                "verse": "Ignaros quo mens, quo Deus ipse vocet."
            },
            {
                "verse": "Hic sumus athletae, certandum est: praemia coelum"
            },
            {
                "verse": "Victores, victos Tartara saeva manent."
            },
            {
                "verse": "Instat atrox hostis, noctesque diesque minatur"
            },
            {
                "verse": "Exploratque aditus in tua corda, ferox,"
            },
            {
                "verse": "Ut si cessantem nec viderit arma tenentem,"
            },
            {
                "verse": "Continuo occultis te petet ipse dolis."
            },
            {
                "verse": "Non ita nocturnus lupus insidiatur ovili,"
            },
            {
                "verse": "Cum siccas fauces urget iniqua fames."
            },
            {
                "verse": "Sic vigil insidiis daemon tua pectora circum"
            },
            {
                "verse": "Excubat, inquirens quo capiare modo."
            }
        ],
        [
            {
                "verse": "O charitas dilecta Deo, pretiosior auro!"
            },
            {
                "verse": "O charitas cunctis anteferenda bonis!"
            },
            {
                "verse": "Per te de coelo aeterni sapientia regis"
            },
            {
                "verse": "Infusa est utero, virgo Maria, tuo."
            },
            {
                "verse": "Humanum per te genus est a morte redemptum,"
            },
            {
                "verse": "Per te syderei est ianua aperta poli."
            },
            {
                "verse": "Te sine perfectum nihil est, tu forma bonorum es;"
            },
            {
                "verse": "Cui non est charitas, nil habet ille boni."
            }
        ],
        [
            {
                "verse": "Heu, quanto argentum discrimine quaeris et aurum!"
            },
            {
                "verse": "Infoelix, laqueos instruis ipse tibi!"
            },
            {
                "verse": "Carpit inops securus iter, nec tela nec hostes"
            },
            {
                "verse": "Latronumque dolos insidiasque timet."
            },
            {
                "verse": "Tu vero ad motae pallescis harundinis umbram;"
            },
            {
                "verse": "Cura vigil noctes te cruciatque dies."
            },
            {
                "verse": "Crescit avara sitis faucesque exsiccat hanelas:"
            },
            {
                "verse": "Quoque magis potat, plura requirit idrops."
            },
            {
                "verse": "Omne aliud vitium longaeva aetate senescit,"
            },
            {
                "verse": "Nummorum solus sed iuvenescit amor."
            }
        ],
        [
            {
                "verse": "Quaeritis aeterni causas cognoscere Christi,"
            },
            {
                "verse": "Cur tres, cur unus, cur homo sitque Deus:"
            },
            {
                "verse": "\"Aequalisque patri est, et cum genitore coaevus?"
            },
            {
                "verse": "Procedit sicuti spiritus ille sacer?\""
            },
            {
                "verse": "Occeani guctas et harenae noscere grana"
            },
            {
                "verse": "Vellereque e coelo quaeritis astra manu!"
            },
            {
                "verse": "Puro corde fides portam reserabit Holympi;"
            },
            {
                "verse": "Ostendi humana non ratione potest."
            }
        ],
        [
            {
                "verse": "Pignora chara tibi fidi veterisque sodalis,"
            },
            {
                "verse": "Commendo nostros, dulcis amice, libros."
            },
            {
                "verse": "Per te aditus pateant, Bandine, ad regia tecta:"
            },
            {
                "verse": "Deduc atque illis dirige, frater, iter."
            },
            {
                "verse": "Nempe verecundo forsan nimis ore timebunt,"
            },
            {
                "verse": "Reginae ac regis prepediente metu."
            }
        ],
        [
            {
                "verse": "Callimache, aeterni renovas qui nomina vatis,"
            },
            {
                "verse": "Nec sinis ut versu sit prior ille tuo,"
            },
            {
                "verse": "Etrusci vatis peregrinum suscipe carmen"
            },
            {
                "verse": "Hospitiumque illi praebe, poeta, tuum."
            },
            {
                "verse": "Commendes precor ut docto mea carmina regi,"
            },
            {
                "verse": "Ut Mecennatis praebeat offitium."
            },
            {
                "verse": "Laudari a doctis vera et pulcherrima laus est;"
            },
            {
                "verse": "Plebs sine doctrina, iudicioque caret."
            }
        ],
        [
            {
                "verse": "Victori corvo cessit Iovis impiger ales;"
            },
            {
                "verse": "Gratior est Phoebo quam fuit ante suo."
            },
            {
                "verse": "Iam niveis rursus vectetur in aethera pinnis,"
            },
            {
                "verse": "Et prima inter aves gloria corvus erit."
            }
        ]
    ]
}