{
    "author": "Tito Vespasiano Strozzi",
    "title": "eroticon",
    "url": "http://www.poetiditalia.it/texts/STROZZI|erot|001",
    "text": [
        [],
        [
            {
                "verse": "Titi Vespasiani Strozae poetae illustris in Eroticonad Divum Herculem Estensem praefatio. Adloquitur librum"
            },
            {
                "verse": "Vade liber securus ad Herculis aedeis"
            },
            {
                "verse": "Nam facileis aditus regia mitis habet;"
            },
            {
                "verse": "Nec vereare, licet magnis ego vatibus impar"
            },
            {
                "verse": "Sandalias biberim non Heliconis aquas;"
            },
            {
                "verse": "Scis tamen ut nostras viridis Venus aurea myrti"
            },
            {
                "verse": "Non dedignetur cingere fronda comas."
            },
            {
                "verse": "Vade igitur, nec te properantem proxima tardent"
            },
            {
                "verse": "Atria, magnanimi nobile regis opus;"
            },
            {
                "verse": "Parve liber, quamvis doctis ego vatibus impar"
            },
            {
                "verse": "Sandalias biberim, non Heliconis aquas,"
            },
            {
                "verse": "Vade tamen divi securus ad Herculis aedes"
            },
            {
                "verse": "Nam faciles aditus Regia mitis habet."
            },
            {
                "verse": "Sed neque dum properas mirantem Iulia tardent"
            },
            {
                "verse": "Atria, magnanimi nobile Regis opus"
            },
            {
                "verse": "Nec tot clara tuos teneant palatia cursus,"
            },
            {
                "verse": "Singula dum cupidum cernere pulchra iuvat."
            },
            {
                "verse": "Iuncta foro delubra petes, superosque rogabis"
            },
            {
                "verse": "Ut ceptae praestent omina fausta viae."
            },
            {
                "verse": "Protinus ingenti transgressus limine templi"
            },
            {
                "verse": "Magnorum statuas tres venerare Ducum."
            },
            {
                "verse": "Alberti ad laevam tibi erit senioris imago"
            },
            {
                "verse": "Qui gerit augusta sceptrum paterna manu."
            },
            {
                "verse": "Ille suas urbisque simul firmavit et auxit"
            },
            {
                "verse": "Pontificis claro munere dignus opes;"
            },
            {
                "verse": "Caelatusque patris magni venerabile nomen"
            },
            {
                "verse": "Civibus ostendit, partaque iura lapis."
            },
            {
                "verse": "Pars adversa fori, quae proxima cernitur aulae,"
            },
            {
                "verse": "Non minus ornatu conspicienda suo est."
            },
            {
                "verse": "Nicoleos ibi marmoreo sublimis in arcu"
            },
            {
                "verse": "Insidet aurato pacis amator equo."
            },
            {
                "verse": "Grandibus hic meritis hominum sibi pectora vinxit,"
            },
            {
                "verse": "Certus amor populi deliciaeque sui."
            },
            {
                "verse": "Filius hunc iuxta solio spectatur in aureo,"
            },
            {
                "verse": "Borsius illustres maximus inter avos."
            },
            {
                "verse": "Ille novum primus nostrae decus addidit urbi,"
            },
            {
                "verse": "Altaque iam fama contigit astra sua."
            },
            {
                "verse": "Hos pietate pari colimus, semperque colemus,"
            },
            {
                "verse": "Hos omnes patriae sensimus esse patres."
            },
            {
                "verse": "Quos ubi transieris, postesque intraveris altos,"
            },
            {
                "verse": "Incipe marmoreos dexter adire gradus."
            },
            {
                "verse": "Occurrent spatiosa tibi coenacula per quae"
            },
            {
                "verse": "Ad magni thalamos Herculis ire datur."
            },
            {
                "verse": "Sed cave ne pictis radians laquearibus aurum"
            },
            {
                "verse": "Spectanti longae sit tibi causa morae."
            },
            {
                "verse": "Ad dominum propera quem postquam videris, illi"
            },
            {
                "verse": "Coetera postpones quae pretiosa putas."
            },
            {
                "verse": "Fac valeas animo, divini luminis ardor"
            },
            {
                "verse": "Ne visus hebetet corde stupente tuos."
            },
            {
                "verse": "Ille quidem facilis, nec te, nisi fallor, euntem"
            },
            {
                "verse": "Despiciet, placida suscipietque manu."
            },
            {
                "verse": "Sed licet auratos tibi purpura vestiat artus,"
            },
            {
                "verse": "Sit bene compositis littera picta notis,"
            },
            {
                "verse": "Et quamvis cultu possis non vilis haberi,"
            },
            {
                "verse": "Haud tamen id satis est, res nisi certa probet."
            },
            {
                "verse": "Non ebore et gemmis, non auro vera paratur."
            },
            {
                "verse": "Nobilitas, aliquid maius habere decet."
            },
            {
                "verse": "Nam virtutis opes tantum ornamenta putantur"
            },
            {
                "verse": "Quos fortuna sua datque rapitque manu."
            },
            {
                "verse": "Haec igitur nequeunt generosum reddere quemquam;"
            },
            {
                "verse": "Causam in se virtus nobilitatis habet."
            },
            {
                "verse": "Qua re, ne similem Princeps te iudicet umbrae"
            },
            {
                "verse": "Quae norit nullos edere verba sonos."
            },
            {
                "verse": "Oscula cum dederis felici debita dextrae,"
            },
            {
                "verse": "Sis memor haec regi dicere verba meo:"
            },
            {
                "verse": "Summe ducum quo non alius vel nomine maior,"
            },
            {
                "verse": "Nec bello melior, vel pietate prior,"
            },
            {
                "verse": "Stroccius haec iussit me limina Titus adire,"
            },
            {
                "verse": "Qui tua sincera numina mente colit."
            },
            {
                "verse": "Cuius certa fides, variis tibi cognita princeps"
            },
            {
                "verse": "Casibus, extremum stabit adusque diem."
            },
            {
                "verse": "Ille sub auspicio, primis quae luserat annis"
            },
            {
                "verse": "Haec prodire cupit qualiacunque tuo,"
            },
            {
                "verse": "Maior ut accedat scriptis ex nomine tanto"
            },
            {
                "verse": "Gloria qua tecum vivat et ipse diu."
            },
            {
                "verse": "Nec velut egregiam me rem tibi dedicat auctor"
            },
            {
                "verse": "Quaeve sit Herculeo digna supercilio;"
            },
            {
                "verse": "Sed potius, ne quot meritis et qualibus illum"
            },
            {
                "verse": "Prosequeris memorem se minus esse putes."
            },
            {
                "verse": "Sume libens animus quicquid tibi deditus offert,"
            },
            {
                "verse": "Non data, mens dantis respicienda tibi."
            },
            {
                "verse": "Non aspernantur puro nos corde ferentes"
            },
            {
                "verse": "Supplicibus votis munera parva Dei."
            },
            {
                "verse": "En quoque terrarum atque hominum cui summa potestas"
            },
            {
                "verse": "Peneque coelitibus par, imitare deos."
            },
            {
                "verse": "Et licet imperii te moles occupet ingens"
            },
            {
                "verse": "Assiduis curis detineatque sibi"
            },
            {
                "verse": "Fronte tamen placida, si quid praestabitur oti,"
            },
            {
                "verse": "Respice ad haec praesens quae tibi dona fero."
            },
            {
                "verse": "Invenies aliquid teneros hic praeter amores,"
            },
            {
                "verse": "Iudicio damnes quod minus ipse tuo."
            },
            {
                "verse": "Teque, tuaeque leges clarissima nomina gentis"
            },
            {
                "verse": "Ac celebres fama quos canit ille viros."
            },
            {
                "verse": "Addita sunt etiam pedibus nonnulla solutis,"
            },
            {
                "verse": "Texta sit ut varia nostra corona rosa."
            },
            {
                "verse": "Utque reor proprium, quod postera forsitan aetas"
            },
            {
                "verse": "Sit lectura, tibi nunc meditatur opus"
            },
            {
                "verse": "Talia magnanimi per te referantur ad aures"
            },
            {
                "verse": "Herculis o Domino care libelle tuo."
            },
            {
                "verse": "Sedulus haec postquam mandata peregeris, ut nos."
            },
            {
                "verse": "Diligat, hoc nimium ni putat esse, roga."
            }
        ],
        [
            {
                "verse": "Candida lux aderat maiis vicina Calendis,"
            },
            {
                "verse": "Quam festam veteres instituistis avi;"
            },
            {
                "verse": "Quam pio solemni celebrat Ferraria cultu"
            },
            {
                "verse": "Aurea cum admissis praemia ponit equis;"
            },
            {
                "verse": "Cumque frequens tardos populus spectatur asellos"
            },
            {
                "verse": "Increpat et plausum turba iocosa ciet;"
            },
            {
                "verse": "Cum rapido certat invenum manus aemula cursu,"
            },
            {
                "verse": "Vitta retroflexam cui premit alba comam;"
            },
            {
                "verse": "Tempore quo Zephirus viridanteis evocat herbas"
            },
            {
                "verse": "Et vario pictam flore colorat humum;"
            },
            {
                "verse": "Purpureo cum vere novus redit annus et ales"
            },
            {
                "verse": "Plurima frondosis garrit in arboribus."
            },
            {
                "verse": "Hic dum sollicito spectarem lumine cursus,"
            },
            {
                "verse": "Ante mea arcitenens constitit ora puer."
            },
            {
                "verse": "Aurea cui laeva pendebat parte pharetra,"
            },
            {
                "verse": "Nudus, et aspectu blandus et acer erat."
            },
            {
                "verse": "Isque, ubi collegit celeres, quibus utitur alas,"
            },
            {
                "verse": "Deprompsit nivea splendida tela manu."
            },
            {
                "verse": "Atque ait, o Iuvenis volucrum mirator equorum,"
            },
            {
                "verse": "Quod mirere magis, nunc mea dextra dabit."
            },
            {
                "verse": "Dixerat, et pariter sonuit cum voce sagitta,"
            },
            {
                "verse": "Inque meo subitum pectore vulnus erat."
            },
            {
                "verse": "Tum calor insuetus venas penetravit ad imas"
            },
            {
                "verse": "Et magni patuit vis manifesta Dei."
            },
            {
                "verse": "Dum stupeo, conorque novas extinguere flammas,"
            },
            {
                "verse": "Subridens pennis evolat ille suis."
            },
            {
                "verse": "Acer ut insolitae calabri domitoris habenae"
            },
            {
                "verse": "Pugnat equus campis qui modo liber erat,"
            },
            {
                "verse": "Post tamen audacem discit tolerare magistrum,"
            },
            {
                "verse": "Et fractus docta concidit arte furor;"
            },
            {
                "verse": "Haud aliter mentis constantia victa severae"
            },
            {
                "verse": "Et mea corripuit plurimus ossa Deus."
            },
            {
                "verse": "Collaque submisit domito luctantia fastu,"
            },
            {
                "verse": "Et dominam victor, servitiumque dedit."
            },
            {
                "verse": "Tum monuit tenerae valeat quid gloria formae"
            },
            {
                "verse": "Quid faciles oculi, virgineusque pudor."
            },
            {
                "verse": "Nec mihi consilio, nec prodest viribus uti,"
            },
            {
                "verse": "Et bene libertas ante retenta perit."
            },
            {
                "verse": "Felix, qui sacros tutus contempsit amores,"
            },
            {
                "verse": "Nec dominae insanum pertulit imperium;"
            },
            {
                "verse": "Sed felix nimium rursus, nimiumque beatus"
            },
            {
                "verse": "Si cui se facilem praebuit ipsa Venus."
            },
            {
                "verse": "At mihi si legem Parcae imposuistis amandi,"
            },
            {
                "verse": "Si nostris haec est meta petenda rotis,"
            },
            {
                "verse": "Laetor siderei vultus quod imagine carpar,"
            },
            {
                "verse": "Qualem non aetas viderit ulla prius."
            },
            {
                "verse": "Hoc vireis natura suas effudit in uno"
            },
            {
                "verse": "Et mirata, suum vix opus esse putat."
            },
            {
                "verse": "Si Paris hanc faciem phrygia vidisset in Ida,"
            },
            {
                "verse": "Illo non isset iudice prima Venus."
            },
            {
                "verse": "Huic merito potuit Iuno invidisse figurae,"
            },
            {
                "verse": "Sub Iove si primis nata fuisset avis."
            },
            {
                "verse": "Hanc tu, si sapias, potius pro Gnoside velles"
            },
            {
                "verse": "In coelum curru Bacche tulisse tuo."
            },
            {
                "verse": "Coetera cum dederint superi, tibi deerat amator,"
            },
            {
                "verse": "Qui caneret dotes cara puella tuas."
            },
            {
                "verse": "Ipse ego tale aliquid modo si promittere possum,"
            },
            {
                "verse": "Castalioque bibit si mea fonte sitis,"
            },
            {
                "verse": "Ingenium, mentemque tibi formosa dicabo,"
            },
            {
                "verse": "Et nostris fies nobilis ipsa sonis."
            },
            {
                "verse": "Vos, quibus aspirat flatu fortuna secundo"
            },
            {
                "verse": "Nec resides virtus alma iacere sinit,"
            },
            {
                "verse": "Vos decet aeternae praeconia quaerere laudis"
            },
            {
                "verse": "Sublimi eloquio, belligerave manu."
            },
            {
                "verse": "At mihi, formosam satis est cecinisse puellam,"
            },
            {
                "verse": "Haec studia, has arteis, haec ego bella sequar."
            },
            {
                "verse": "Coerula rostratae proscindunt aequora classes,"
            },
            {
                "verse": "Proxima sed radit littora parva ratis."
            },
            {
                "verse": "Sic ego, cui tenue ingenium, nimis ardua linquam,"
            },
            {
                "verse": "Et satis est, si mea culta puella probet."
            },
            {
                "verse": "Tu modo Nympha velis paribus contendere flammis;"
            },
            {
                "verse": "Quae facie praestat, convenit esse piam."
            },
            {
                "verse": "Odimus Iasidem quoniam crudelis amanti,"
            },
            {
                "verse": "Asperiorque suis rupibus illa fuit."
            },
            {
                "verse": "Tyndaris Iliaco si dura fuisset amanti,"
            },
            {
                "verse": "Non ita e moeonio carmine nota foret."
            },
            {
                "verse": "Cyntia clara minus, Nemesisque obscurior esset,"
            },
            {
                "verse": "Sed facilis Nemesis, Cyntia mitis erat."
            },
            {
                "verse": "Tu quoque, dulcis Anus, tali dignissima prole,"
            },
            {
                "verse": "Incipe nos inter connumerare tuos;"
            },
            {
                "verse": "Me tibi vel generum, vel natae suscipe fratrem;"
            },
            {
                "verse": "Quicquid in hac fiam, iuverit esse domo."
            },
            {
                "verse": "Non vigil aerato dubitem me affigere posti,"
            },
            {
                "verse": "Et fessa in gelido ponere membra solo."
            },
            {
                "verse": "Nec minor est rerum mihi quam tibi cura tuarum,"
            },
            {
                "verse": "Haud natae custos aptior ullus erit."
            },
            {
                "verse": "Este procul iuvenes, non hic corrumpitur auro"
            },
            {
                "verse": "Ianitor, officio fungitur ipse suo."
            },
            {
                "verse": "Vos quoque nocturni procul hinc discedite fures:"
            },
            {
                "verse": "Insomnis custos excubat in foribus."
            },
            {
                "verse": "A quoties, cum me patientem cuncta videbis"
            },
            {
                "verse": "Ipsa etiam dices, non amat iste, perit;"
            },
            {
                "verse": "Nec poteris nostro non ingemuisse labori,"
            },
            {
                "verse": "Dignaque pro meritis praemia ferre meis."
            },
            {
                "verse": "Non ego sidonias vestes, non aurea tecta"
            },
            {
                "verse": "Fertilis aut agri iugera mille petam."
            },
            {
                "verse": "Una satis fuerit regno mihi carior omni"
            },
            {
                "verse": "Anthia, qua felix coniuge semper ero."
            }
        ],
        [
            {
                "verse": "Qualis erat roseis in odorae vallibus Aetnae,"
            },
            {
                "verse": "Virgineo lusu languida Persephone;"
            },
            {
                "verse": "Qualis apud Xantum, nemorosa sedit in Ida"
            },
            {
                "verse": "Oenone socias inter Hamadriadas;"
            },
            {
                "verse": "Qualis pinifero confecta caede ferarum"
            },
            {
                "verse": "Procubuit Cynthi fessa Diana iugo;"
            },
            {
                "verse": "Talis Coppari peragratis Anthia campis"
            },
            {
                "verse": "Lassa sub umbrosis concidit arboribus."
            },
            {
                "verse": "Tum mihi visa decens tam se formosior ipsa"
            },
            {
                "verse": "Ignea quam cedunt sidera Poebe tibi."
            },
            {
                "verse": "Vidi ego flaventes auro certare capillos"
            },
            {
                "verse": "Oraque purpureas exuperare rosas;"
            },
            {
                "verse": "Vidi ego sideribus nitidos contendere ocellos,"
            },
            {
                "verse": "Candida Sithonias vincere colla nives."
            },
            {
                "verse": "Ipsa suo vario disponens ordine flores,"
            },
            {
                "verse": "Texebat facili mollia serta manu."
            },
            {
                "verse": "Quam circumfusae dictabant carmina Nymphae,"
            },
            {
                "verse": "Et quaerulae foliis obstrepuistis aves."
            },
            {
                "verse": "At vos felices, fortunataeque puellae"
            },
            {
                "verse": "Virginei comites consiliumque chori,"
            },
            {
                "verse": "Dicite siqua dedit mutato signa colore,"
            },
            {
                "verse": "Dicite qui vultus me veniente fuit."
            },
            {
                "verse": "Num discedentem argutis spectarit ocellis,"
            },
            {
                "verse": "Illius an fuerit nomen in ore meum?"
            },
            {
                "verse": "A quam ne fieret Zephiri nova praeda verebar"
            },
            {
                "verse": "Flamine cum molli blandior ille foret."
            },
            {
                "verse": "Quid sit amor, venti Borea didicere magistro,"
            },
            {
                "verse": "Quamque petunt omnes, non bene tuta manet"
            },
            {
                "verse": "A quam purpureis invidi floribus amens,"
            },
            {
                "verse": "Sedula quos nivea legerat ipsa manu,"
            },
            {
                "verse": "Pertimuique Iovem ne se mutasset in illos,"
            },
            {
                "verse": "Fallere qui variis novit imaginibus."
            },
            {
                "verse": "Europen tauro Danaen deceperat auro"
            },
            {
                "verse": "Atque deum nivea dissimularat ave."
            },
            {
                "verse": "His mea vita dolis ne tu caperere timebam,"
            },
            {
                "verse": "Sollicitumque tuus me facit esse decor."
            },
            {
                "verse": "Nam tibi vix similem veteres cecinere poetae,"
            },
            {
                "verse": "Nec videt immenso Phoebus in orbe parem."
            },
            {
                "verse": "Qui vult humano coelestem in corpore formam"
            },
            {
                "verse": "Cernere, de facie cogitet ille tua."
            },
            {
                "verse": "Nec minus ingenio et morum candore probaris,"
            },
            {
                "verse": "Atque sibi talem quisque venire cupit."
            },
            {
                "verse": "Ergo prius tellus alimenta negaverit orbi,"
            },
            {
                "verse": "Et novus hesperio surget ab axe dies;"
            },
            {
                "verse": "Ante Pado Tagus, atque Athesi miscebitur Hister"
            },
            {
                "verse": "Pectore quam vultus defluat iste meo."
            },
            {
                "verse": "Felices quibus et caram retinere puellam"
            },
            {
                "verse": "Semper et in tuto vivere amore licet;"
            },
            {
                "verse": "Quos neque turbarit vigilans in limine custos,"
            },
            {
                "verse": "Dulcia nec tristis gaudia norit anus;"
            },
            {
                "verse": "Nec quibus insidias obscura nocte pararit,"
            },
            {
                "verse": "Exiliens tacitis aspera turba locis:"
            },
            {
                "verse": "Haec mihi saepe nocent, haec sunt mihi saepe timenda"
            },
            {
                "verse": "Me tamen in primis callida torquet anus."
            },
            {
                "verse": "Illa meos aditus servat, timidamque puellam"
            },
            {
                "verse": "Territat horrendis imperiosa minis."
            },
            {
                "verse": "Hanc, tibi cum dabitur ludendi copia, falle,"
            },
            {
                "verse": "Anthia nec placidum tempus obire sine;"
            },
            {
                "verse": "Nam non semper eris, qua nunc formosa iuventa"
            },
            {
                "verse": "Iam veniet celeri curva senecta gradu."
            },
            {
                "verse": "Ut violas roseumque vides cessare decorem,"
            },
            {
                "verse": "Squalet ut amissis horrida silva comis,"
            },
            {
                "verse": "Candida sic etiam facies abeuntibus annis"
            },
            {
                "verse": "Deficit et nil tum poenituisse iuvat."
            },
            {
                "verse": "Candida sic paucis facies venientibus annis"
            },
            {
                "verse": "Deficit heu non tum poenituisse iuvat."
            },
            {
                "verse": "Ante igitur quam sponte cadat, decerpere florem"
            },
            {
                "verse": "Expedit et genii consuluisse bonis."
            }
        ],
        [
            {
                "verse": "O bene conveniens capiti velamen honesto"
            },
            {
                "verse": "Sidereos oculos, aurea fila comas,"
            },
            {
                "verse": "O teneram, levemque manum, cui Iuno Venusque"
            },
            {
                "verse": "Invidisse queant et tua Phoebe soror;"
            },
            {
                "verse": "O niveos artus, pulla sub veste latenteis"
            },
            {
                "verse": "Et non humanis edita verba sonis;"
            },
            {
                "verse": "O dulceis risus, habitum, moresque venustos;"
            },
            {
                "verse": "O nulla laesam labe pudicitiam:"
            },
            {
                "verse": "Vos in me insolitum vos in me accenditis ignem,"
            },
            {
                "verse": "Imaque furtivus corripit ossa vapor."
            },
            {
                "verse": "Vos mihi sollicito rapitis de pectore sensus,"
            },
            {
                "verse": "Et votis alitur spes animosa suis."
            },
            {
                "verse": "Aspicite, ut vero pro corpore restet imago,"
            },
            {
                "verse": "Et nisi fertis opem, mox ego nullus ero."
            },
            {
                "verse": "At tu naturae Decus, exemplumque potentis"
            },
            {
                "verse": "Qua non est Latio pulchrior ulla solo,"
            },
            {
                "verse": "Tu nitidos in me converte parumper ocellos"
            },
            {
                "verse": "Queis potes obscura reddere nocte diem."
            },
            {
                "verse": "Tu precibus non dura meis praesensque faveto."
            },
            {
                "verse": "Et mihi, si fas est, dicito noster eris."
            },
            {
                "verse": "Mortaleis aequat superis clementia divis"
            },
            {
                "verse": "Et miseris rebus consuluisse pium est"
            },
            {
                "verse": "Si dedit egregiam faciem natura puellis,"
            },
            {
                "verse": "Non adamanteum pectus habere iubet."
            },
            {
                "verse": "Nec iubet exitio tristi laetentur amantum,"
            },
            {
                "verse": "Fallitur, id suadet si qua puella sibi;"
            },
            {
                "verse": "Sed placidi mores, et rusticitate carentes"
            },
            {
                "verse": "Cum tibi sint, nimium mens mihi casta nocet."
            },
            {
                "verse": "Mens mihi casta nocet, qua tu formosa triumphas"
            },
            {
                "verse": "Et qua summa tuum sidera nomen adit."
            },
            {
                "verse": "Non tamen invenies in nostro crimen amore,"
            },
            {
                "verse": "Non animum turpis, sed pia cura movet."
            },
            {
                "verse": "Nosque precor societ placidos Hymeneus in annos,"
            },
            {
                "verse": "Atque maritaleis praeferat ipse faces."
            },
            {
                "verse": "Hoc si contigerit nec dedignata recuses,"
            },
            {
                "verse": "Despiciam magni ditia regna Midae,"
            },
            {
                "verse": "Nec magis assyrii quaecumque est gaza sepulchri"
            },
            {
                "verse": "Aut opus optarim nobile Piramidum,"
            },
            {
                "verse": "Nudus Amor non curat opes; discedat ab illo,"
            },
            {
                "verse": "Sollicitae quisquis servit avaritiae."
            },
            {
                "verse": "Quem potius pretium quam culta puella movebit,"
            },
            {
                "verse": "Dignus cum censu est ille perire suo."
            },
            {
                "verse": "Non animum nobis adeo tribuere tenacem"
            },
            {
                "verse": "Fata, nec ingenium sordida cura premit."
            },
            {
                "verse": "Cui tantum superest ut vivere possit honeste,"
            },
            {
                "verse": "Gaudeat hoc fineis praeteriisse nefas."
            }
        ],
        [
            {
                "verse": "Postquam Ferrariae discedens moenia liquit"
            },
            {
                "verse": "Anthia, Ferrariam liquit et ipsa Venus."
            },
            {
                "verse": "Mollis Amor simul Hetruscas migravit ad urbes,"
            },
            {
                "verse": "Secum blandicias, delitiasque tulit."
            },
            {
                "verse": "Sed licet ad Tanaim, rapidumque feratur Hydaspem"
            },
            {
                "verse": "Herculeas quamvis transeat illa vias,"
            },
            {
                "verse": "Quaque rotant fluctus alterno vortice Syrtes,"
            },
            {
                "verse": "Per mare, per terras, subsequar ipse tamen."
            },
            {
                "verse": "Nunc utinam sumptis imitarer Persea pennis,"
            },
            {
                "verse": "Nunc vellem ingenium Daedale docte tuum."
            },
            {
                "verse": "Nunc ego Medeae, quo fugit Iasona currum"
            },
            {
                "verse": "Optarim, volucres Triptolemique rotas,"
            },
            {
                "verse": "Scilicet ut dominae subito improvisus adessem,"
            },
            {
                "verse": "Duceret ingratas neu via longa moras."
            },
            {
                "verse": "Quo propero infelix? Pergam ne per aspera saxa?"
            },
            {
                "verse": "Per gelidas alpeis, perpetuasque niveis?"
            },
            {
                "verse": "Quid si latronum occurrat manus impia, raptis"
            },
            {
                "verse": "Vestibus, immitique petat ense caput?"
            },
            {
                "verse": "Aut nemorum latebris, aut alto monte ruentes"
            },
            {
                "verse": "Dilacerent rabidae membra cruenta ferae?"
            },
            {
                "verse": "Novimus infaustos casus, discrimina amantum:"
            },
            {
                "verse": "Fata obstant laetis invida principiis."
            },
            {
                "verse": "Pyramus exemplum probet, miserandaque Thysbe,"
            },
            {
                "verse": "Quos rapuit simili mors violenta modo."
            },
            {
                "verse": "Testis adest, animos cui conscia virgo natanti"
            },
            {
                "verse": "Saepe in arenoso littore visa dedit."
            },
            {
                "verse": "Ille per insanas mediis aquilonibus undas"
            },
            {
                "verse": "Ibat, ut optata posset amante frui."
            },
            {
                "verse": "Nec revocare minis genitor, nec flectere mater"
            },
            {
                "verse": "Blanda potest, ultro sed periturus abit."
            },
            {
                "verse": "Iamque procelloso positurus in aequore vitam,"
            },
            {
                "verse": "Hei mihi congeminat, Sesta puella, vale."
            },
            {
                "verse": "Sesta puella vale, clamabat, et ecce loquentem"
            },
            {
                "verse": "Praeruptus vastae supprimit agger aquae."
            },
            {
                "verse": "Praeterea iam forte novum suspirat amorem"
            },
            {
                "verse": "Anthia, nec fidei, nec memor ipsa mei."
            },
            {
                "verse": "Rara quidem fida est, oculus nisi nutriat ignem,"
            },
            {
                "verse": "Foemina, iuratos vix timet ulla deos."
            },
            {
                "verse": "Perfida securum sic te Menelae fefellit"
            },
            {
                "verse": "Externa ad Troiam vecta Lacaena rate."
            },
            {
                "verse": "Arsit in Aegisto furiosi mater Orestis,"
            },
            {
                "verse": "Dum gerit Atrides vindice bella manu,"
            },
            {
                "verse": "Multae etiam, quarum veteres meminere Poetae"
            },
            {
                "verse": "Deseruere viros, legitimamque fidem;"
            },
            {
                "verse": "His fortasse meam poterunt numerare puellam"
            },
            {
                "verse": "Atque ideo doleam cur ego, semper erit."
            },
            {
                "verse": "Me miserum, quonam Dominae fiducia cessit?"
            },
            {
                "verse": "Quid queror? et vano terreor ipse metu?"
            },
            {
                "verse": "Parce precor, mea lux, si quid male lingua locuta est,"
            },
            {
                "verse": "Omnia magnus Amor tuta timere iubet."
            },
            {
                "verse": "Sic Deus ille mihi stimulum sub pectore fixit,"
            },
            {
                "verse": "Raraque cum casto forma pudore venit."
            },
            {
                "verse": "Sed tua Penelopen superat constantia, quamvis"
            },
            {
                "verse": "Illa sit argolicae fama pudicitiae."
            },
            {
                "verse": "Ibo, igitur nec me certum tardabit eundi"
            },
            {
                "verse": "Tristis hiems, segneis impiger odit amor."
            },
            {
                "verse": "Illius aerias pennis tranabimus alpeis"
            },
            {
                "verse": "Atque aderit nostrae Dux Cytherea viae."
            },
            {
                "verse": "Thuscus at incolumem postquam me acceperit Arnus,"
            },
            {
                "verse": "Et Dominam dabitur posse videre meam,"
            },
            {
                "verse": "Tunc ego velatus myrto viridante capillos"
            },
            {
                "verse": "Persolvam magnis debita vota Deis."
            }
        ],
        [
            {
                "verse": "Di superi, Venus alma, puer venerande Cupido"
            },
            {
                "verse": "Nox hesterna mihi gaudia quanta dedit?"
            },
            {
                "verse": "Clara sub obscuris latitabant nubibus astra,"
            },
            {
                "verse": "Condiderat vultus candida luna suos."
            },
            {
                "verse": "Ad Dominam furtim, superato culmine tecti,"
            },
            {
                "verse": "Conscia me iusso tempore duxit anus."
            },
            {
                "verse": "Mollia quis variis amplexibus oscula mista"
            },
            {
                "verse": "Narret? Et in teneris dulcia verba iocis?"
            },
            {
                "verse": "A quoties esset cum iam lassata voluptas"
            },
            {
                "verse": "Mutua, blandiciis est revocata venus!"
            },
            {
                "verse": "Quam me praeteritos casus meminisse iuvabat"
            },
            {
                "verse": "Et fusum in niveo multa referre sinu!"
            },
            {
                "verse": "Ite procul, segnes, atrae quos tempora noctis,"
            },
            {
                "verse": "Terrent, et multa nubilus auster aqua;"
            },
            {
                "verse": "Praecipiti quibus ad dominam timor ire fenestra"
            },
            {
                "verse": "Obstitit, ite procul, linquite signa ducis."
            },
            {
                "verse": "Fortibus intrepidi sunt castra cupidinis apta,"
            },
            {
                "verse": "Et iuvenum audaces adiuvat ille manus."
            },
            {
                "verse": "Sive novos aliquis furtim tentavit amores,"
            },
            {
                "verse": "Seu fallet segnem cauta puella virum,"
            },
            {
                "verse": "Ipsa Cytheriaco despectans vertice terras"
            },
            {
                "verse": "Annuit, ac ridet dulcia furta Venus."
            },
            {
                "verse": "At mihi si tecum taleis perducere nocteis,"
            },
            {
                "verse": "Teque meo liceat vita tenere sinu,"
            },
            {
                "verse": "Congerat o quantum cupiat sibi quilibet auri,"
            },
            {
                "verse": "Me satis est duram pellere posse famem,"
            },
            {
                "verse": "Aestivamque sitim sedare fluentibus undis,"
            },
            {
                "verse": "Et satis est humileis incoluisse casas."
            },
            {
                "verse": "O quam me in viridi tecum recubare iuvaret"
            },
            {
                "verse": "Gramine fagus ubi funderet alta comam,"
            },
            {
                "verse": "Mille rigans flores nitidis ubi rivulus undis"
            },
            {
                "verse": "Per vicina levi serperet arva sono."
            },
            {
                "verse": "Illic et volucrum super opacis abdita ramis"
            },
            {
                "verse": "Continuat querulos garrula turba modos,"
            },
            {
                "verse": "Silvarumque comas tenui movet aura susurro"
            },
            {
                "verse": "Gratior et mulcet languida membra quies,"
            },
            {
                "verse": "Crimen apri formosus Adonis, et ipsa Dione"
            },
            {
                "verse": "Saepius in solis delituere locis."
            },
            {
                "verse": "Sic Paridi Oenone, sic caeli sede relicta"
            },
            {
                "verse": "Dignata est tenera Luna coire proco."
            },
            {
                "verse": "Montibus ante Iovem iuvenes pariterque puellae"
            },
            {
                "verse": "Errabant, viguit tunc sine labe pudor."
            },
            {
                "verse": "Pace tua gens prisca loquar, sic credere oportet,"
            },
            {
                "verse": "Durus in hoc ego sum subdubitoque tamen."
            },
            {
                "verse": "Atque utinam nobis iterum mos ille rediret,"
            },
            {
                "verse": "Nunc melius scirent commoditate frui."
            },
            {
                "verse": "Non ego saepe graveis perferrem mente dolores,"
            },
            {
                "verse": "Humida nec lacrymis lumina nostra forent."
            },
            {
                "verse": "At tibi qui facilem custodis dure puellam,"
            },
            {
                "verse": "Ianitor, exitium numina triste ferant."
            },
            {
                "verse": "Sit domino suspecta fides tua, teque perosus,"
            },
            {
                "verse": "Insidias vitae praeparet ille tuae,"
            },
            {
                "verse": "Ut vigiles semper nunquam tamen omnia cernes,"
            },
            {
                "verse": "Decipit astutos ingeniosa Venus."
            },
            {
                "verse": "Io non Argus; Danaen non ferrea clausam"
            },
            {
                "verse": "Hostia servarunt, Acrisiusque pater."
            },
            {
                "verse": "Tu, cui pro meritis oculum despecta iuventus"
            },
            {
                "verse": "Evulsit, demens cuncta videre putas?"
            },
            {
                "verse": "Si mihi credideris, aditum dabis usque petenti,"
            },
            {
                "verse": "Adventu nec erit ianua clausa meo."
            },
            {
                "verse": "Tunc ego te propter vitae discrimen adire"
            },
            {
                "verse": "Non dubitem, et patriis me spoliare bonis;"
            },
            {
                "verse": "Tunc ego te poeno latium qui terruit orbem"
            },
            {
                "verse": "Et cuicumque voles ianitor ante feram."
            },
            {
                "verse": "Ferre nec ista tua pro libertate recusem"
            },
            {
                "verse": "In me traslato vincula servitio."
            },
            {
                "verse": "Eheu quid precibus fluctus placare tumenteis"
            },
            {
                "verse": "Conor et iratis perdere verba notis?"
            },
            {
                "verse": "Illum monstrifera genuit Polyphemus in Aetna"
            },
            {
                "verse": "Inque truci durum pectore marmor habet."
            },
            {
                "verse": "Fraude mea capiendus erit, mihi namque futuri"
            },
            {
                "verse": "Composuit magicum praescia carmen anus."
            },
            {
                "verse": "Illa soporiferum liquido cum melle papaver"
            },
            {
                "verse": "Miscuit et variis gramina secta locis."
            },
            {
                "verse": "Haec docuit Baccho diffundere, dicere verba,"
            },
            {
                "verse": "Queis sopor invitis eliciendus erit;"
            },
            {
                "verse": "Multaque de coelo quibus ignea sidera ducit"
            },
            {
                "verse": "Et rapidi ad fontem fluminis unda redit."
            },
            {
                "verse": "Illa annos adimit senibus, labefactaque mira"
            },
            {
                "verse": "Arte cupidineas mittit in ossa faces."
            },
            {
                "verse": "Cum libet insolito iuvenes inflammat amore,"
            },
            {
                "verse": "Cum libet, extincto deficit igne calor."
            },
            {
                "verse": "Illa iubet fractis manes prodire sepulchris,"
            },
            {
                "verse": "Nigraque terrifica tartara voce movet."
            },
            {
                "verse": "Carmine longiquos messem traducit in agros,"
            },
            {
                "verse": "Et cantata suum deserit herba solum."
            },
            {
                "verse": "At vos Coelicolae nostris ignoscite coeptis,"
            },
            {
                "verse": "Non mea contemnit numina vestra fides;"
            },
            {
                "verse": "Nec soror hos Phoebi metuant, nec sidera cantus,"
            },
            {
                "verse": "Hac domina tantum quaerimus arte frui."
            }
        ],
        [
            {
                "verse": "Annule dulce mihi dilectae munus amicae,"
            },
            {
                "verse": "Annule delicias inter habende meas;"
            },
            {
                "verse": "Tu licet excellas auro pretiosus et apte"
            },
            {
                "verse": "Gemma sit artifici clausa magisterio;"
            },
            {
                "verse": "Est aliquid, mihi quo meruisti gratior esse,"
            },
            {
                "verse": "Scilicet in nivea te tulit illa manu."
            },
            {
                "verse": "Illa etiam dono cum te mihi tradere vellet,"
            },
            {
                "verse": "In primis monuit quod sibi carus eras."
            },
            {
                "verse": "Mecum igitur semper noctesque diesque manebis,"
            },
            {
                "verse": "Mille tibi amplexus, oscula mille feram."
            },
            {
                "verse": "Inque sinu ponere manus dum nostra lavatur,"
            },
            {
                "verse": "Invida ne nitidum te mihi laedat aqua."
            },
            {
                "verse": "Tu modo laeva cave commissum perdere pignus,"
            },
            {
                "verse": "Si qua hoc mandantis gratia tangit heri."
            }
        ],
        [
            {
                "verse": "Quis novus ille sacri vates Heliconis in antro"
            },
            {
                "verse": "Cuius Apollineum carmen ab ore sonat?"
            },
            {
                "verse": "Dicite Pierides ubi primos egerit annos,"
            },
            {
                "verse": "Quae tener insueto presserit arva pede."
            },
            {
                "verse": "Quo duce lauriferae peragraverit avia silvae,"
            },
            {
                "verse": "Sub quibus ille vagans luserit arboribus."
            },
            {
                "verse": "Dicite quos avido fontes depleverit haustu"
            },
            {
                "verse": "Quisve rudem doctis artibus imbuerit."
            },
            {
                "verse": "His ego non numquam cum sim versatus in umbris"
            },
            {
                "verse": "Nunc primum est oculis obvius ille meis."
            },
            {
                "verse": "At nisi mens fallit, videor cognoscere vatem:"
            },
            {
                "verse": "Hunc Heliconiades vos aluisse ferunt."
            },
            {
                "verse": "Vos canere arcano puerum docuistis in antro,"
            },
            {
                "verse": "Pulsaque fila levi sollicitare manu."
            },
            {
                "verse": "Ipse sacris adhibere choris dignatus Apollo,"
            },
            {
                "verse": "Iussit honorata cingere fronte caput;"
            },
            {
                "verse": "Perque pias duxit sedeis et amoena vireta,"
            },
            {
                "verse": "Plurima Pegaseos qua tegit umbra lacus."
            },
            {
                "verse": "Grataque vernantis semper viget aura favoni"
            },
            {
                "verse": "Et varius pingit rura benigna color,"
            },
            {
                "verse": "Semper ubi ramis frondentibus instrepit ales"
            },
            {
                "verse": "Et querulis mulcet sydera carminibus,"
            },
            {
                "verse": "Dulcis ubi geminae ludit coniuncta sorori"
            },
            {
                "verse": "Alternoque pede gratia pulsat humum."
            },
            {
                "verse": "O nimium felix o fortunate poeta,"
            },
            {
                "verse": "Ingenio priscis aequiparande viris:"
            },
            {
                "verse": "Ecce tibi faciles donant sua carmina Musae,"
            },
            {
                "verse": "Nec negat aoniam pulcher Apollo lyram."
            },
            {
                "verse": "Iam tibi pallenteis ederas thyrsosque merenti"
            },
            {
                "verse": "Praebuit, et currus Euchius ipse suos."
            },
            {
                "verse": "Nec tibi deficiunt ubi vis intendere vires"
            },
            {
                "verse": "Ardua sive libet, seu leviora sequi."
            },
            {
                "verse": "Quid formae decus, et mores, sanctumque pudorem,"
            },
            {
                "verse": "Quid referam vitae candida facta tuae?"
            },
            {
                "verse": "Omnia praesentes superi tibi Iane dedissent,"
            },
            {
                "verse": "Ni vacuum dulci pectus amore foret."
            },
            {
                "verse": "Immeritas nec iam satis est odisse puellas,"
            },
            {
                "verse": "Tristia sed tetrico carmine bella paras."
            },
            {
                "verse": "At mihi servitium capto, dominamque ferenti,"
            },
            {
                "verse": "Obiicis extremae crimina desidiae."
            },
            {
                "verse": "Quodque diu fuerim mordaci fabula vulgo,"
            },
            {
                "verse": "Nec patriis humilis tollar imaginibus;"
            },
            {
                "verse": "Nec quod amans, rectum videam, cum plurima cernas"
            },
            {
                "verse": "Subiectus nullis ipse cupidinibus,"
            },
            {
                "verse": "Incautumque vocas et sane mentis egentem,"
            },
            {
                "verse": "Cuius sit dubio credita cymba mari."
            },
            {
                "verse": "Munera quin etiam carae pretiosa puellae"
            },
            {
                "verse": "Ut suspecta mihi despicienda putas."
            },
            {
                "verse": "Saepe refers dulci sub melle venena latere,"
            },
            {
                "verse": "Et placitis hamum saepe subesse cibis."
            },
            {
                "verse": "Quanta puellari levitas in pectore regnet,"
            },
            {
                "verse": "Quam cito consuerint credere falsa mones;"
            },
            {
                "verse": "Quid valeant herbae, quid noxia crimina narras,"
            },
            {
                "verse": "Et quodcumque Venus monstret iniqua nefas."
            },
            {
                "verse": "Multaque foeminei memoras exempla furoris,"
            },
            {
                "verse": "Transversas olim quas malus egit amor."
            },
            {
                "verse": "Acrior his ut me redimam rationibus urges,"
            },
            {
                "verse": "Utque velim ex humili tollere valle caput."
            },
            {
                "verse": "Tum positis levibus curis, et amore relicto"
            },
            {
                "verse": "Regia sublimi condere bella pede."
            },
            {
                "verse": "Non equidem adversor tibi me nunc Iane monenti"
            },
            {
                "verse": "Atque meae fateor crimina nequitiae."
            },
            {
                "verse": "Nec te Thersiten potius vel Nestora dicam,"
            },
            {
                "verse": "Tam bene qui noris, tam graviterque loqui."
            },
            {
                "verse": "Sed tamen aut fatis aut longo impellor ab usu;"
            },
            {
                "verse": "Optima cum videam, deteriora sequar."
            },
            {
                "verse": "Non secus assiduis confectus febribus aeger,"
            },
            {
                "verse": "Invisam medicae despicit artis opem."
            },
            {
                "verse": "Tum succos omneis, medicamina cuncta perosus,"
            },
            {
                "verse": "Negligit infirmi corporis auxilia."
            },
            {
                "verse": "Forsitan huic poteras olim succurrere morbo,"
            },
            {
                "verse": "Cum primo illatum nec grave vulnus erat;"
            },
            {
                "verse": "Nunc sero medicina datur, nec inania posthac,"
            },
            {
                "verse": "Proderit amisso claudere septa bove."
            },
            {
                "verse": "Non ita praecipites agitantur in aequore cymbae,"
            },
            {
                "verse": "Cum notus Ioniis fluctibus insonuit,"
            },
            {
                "verse": "Ut me versat Amor pectus populatus et omne"
            },
            {
                "verse": "Ius animi atque suo me regit arbitrio."
            },
            {
                "verse": "Talis permultos tulit exitus, me quoque Titum"
            },
            {
                "verse": "Auferat, hoc noster limite currat equus."
            },
            {
                "verse": "Mortaleis omneis neque enim trahit una voluptas"
            },
            {
                "verse": "Ingenio sequitur proxima quisque suo."
            },
            {
                "verse": "Hunc rapit armorum sublimem gloria coelo"
            },
            {
                "verse": "Proferat ut domitis gentibus imperium."
            },
            {
                "verse": "Lucra petens mercem fuscis vehit alter ab Indis,"
            },
            {
                "verse": "Alter ab Oceano flave Britanne tuo."
            },
            {
                "verse": "Ille sacris coelebs superum se dedicat aris,"
            },
            {
                "verse": "Hic notat astriferi lucida signa poli."
            },
            {
                "verse": "Saturnique gravi quaerit quid stella minetur,"
            },
            {
                "verse": "Aptaque sulcandis tempora novit aquis;"
            },
            {
                "verse": "Quid Phoebo properent aestivae occurrere noctes"
            },
            {
                "verse": "Exigat et varias candida luna vices,"
            },
            {
                "verse": "Hunc iuvat occultas naturae discere vireis,"
            },
            {
                "verse": "Et procul vulgo condita mente sequi."
            },
            {
                "verse": "Cur puteis tepeat glaciali tempore lympha,"
            },
            {
                "verse": "Curve sub ardenti frigeat illa cane;"
            },
            {
                "verse": "Cur stridente hieme tonitrus cum grandine cessent,"
            },
            {
                "verse": "Cur nullis crescant aequora fluminibus,"
            },
            {
                "verse": "Ille Machaonias animum convertit ad arteis,"
            },
            {
                "verse": "Versat hic antiquum sedulus Hippocratem."
            },
            {
                "verse": "Hunc iuris lassant numerosa volumina; at illum"
            },
            {
                "verse": "Nobilibus studiis docta Minerva tenet."
            },
            {
                "verse": "Me mea sors tenero voluit succumbere amori,"
            },
            {
                "verse": "Et mihi pars huius credita militiae est."
            },
            {
                "verse": "Non ut rere tamen (liceat mihi vera tueri),"
            },
            {
                "verse": "Desidiam castris dux habet ille suis."
            },
            {
                "verse": "An tibi cum vigilet totas ad limina noctes"
            },
            {
                "verse": "Anxius in dominam segnis amator erit?"
            },
            {
                "verse": "Quem labor haud ullus, quem non via longa fatiget"
            },
            {
                "verse": "Ignavi turpem sustinet ille notam?"
            },
            {
                "verse": "Strenuus oppositos audet trascendere monteis,"
            },
            {
                "verse": "Horrida nec boreae frigora curat amans;"
            },
            {
                "verse": "Nec trepidi tardant undis spumantibus amnes,"
            },
            {
                "verse": "Cum fluit ex altis nix resoluta iugis."
            },
            {
                "verse": "Lentas erat iuvenis, cum saeva per aequora nabat,"
            },
            {
                "verse": "Quem tepido fovit Sesta puella sinu?"
            },
            {
                "verse": "An Turni solitas vireis, animosque Cupido"
            },
            {
                "verse": "Fregit? an ignavum reddidit Aeaciden?"
            },
            {
                "verse": "Ferre famem, tolerare sitim, contemnere somnos,"
            },
            {
                "verse": "An piger Aeacides, quamvis Briseida amaret"
            },
            {
                "verse": "Num minus in Turno robur amante fuit?"
            },
            {
                "verse": "Dura pati didicit plurima, quisquis amat."
            },
            {
                "verse": "Sed non quae deceant positi sub nubibus atris"
            },
            {
                "verse": "Cernimus, et vobis purius ista patent."
            },
            {
                "verse": "Semivirum didicit monstrante Cupidine Theseus,"
            },
            {
                "verse": "Qua voti compos perderet arte bovem."
            },
            {
                "verse": "Quid non Aegides mostrante cupidine vidit"
            },
            {
                "verse": "Vincendi ratio quae sibi prima foret."
            },
            {
                "verse": "Incolumis nunquam patriae tetigisset Iason"
            },
            {
                "verse": "Littora, phryxeae vellere clarus ovis,"
            },
            {
                "verse": "Ni bene suadus Amor vitare pericula tanta,"
            },
            {
                "verse": "Poscere virgineam ni monuisset opem."
            },
            {
                "verse": "Rusticus ante Cimon sapiens evasit amando"
            },
            {
                "verse": "Et feritas miti victa magisterio est"
            },
            {
                "verse": "Ille dat ingeniis vireis, animique vigorem"
            },
            {
                "verse": "Excitat, ille rudeis praeficit arte viros."
            },
            {
                "verse": "Ast incerta sequor te iudice, nec mihi fas est"
            },
            {
                "verse": "Noscere quem mea sint vota habitura modum."
            },
            {
                "verse": "Haec quodcunque hominum fruitur vitalibus auris"
            },
            {
                "verse": "Sors habet, et fati nescia iura latent."
            },
            {
                "verse": "Tu ne putas nostris exceptum legibus esse?"
            },
            {
                "verse": "An tua sors melior sorte putanda mea est?"
            },
            {
                "verse": "Ac tua fors melior conditione mea est?"
            },
            {
                "verse": "Si mihi difficileis casus memorabis amantum,"
            },
            {
                "verse": "Sunt quibus indulsit non inimica Venus."
            },
            {
                "verse": "Haud semper vultu spectat fortuna minaci"
            },
            {
                "verse": "Non omnis rabido est agna dicata lupo."
            },
            {
                "verse": "Caede Neoptolemus patria si territus esset,"
            },
            {
                "verse": "Liquisset turpi Dorica castra fuga."
            },
            {
                "verse": "Cum toties fuerint infidae puppibus undae,"
            },
            {
                "verse": "Creber in aequoreas navita fertur aquas."
            },
            {
                "verse": "An quia Cadmeum iuvenem laceraverat olim"
            },
            {
                "verse": "Montibus Aoniis effera turba canum,"
            },
            {
                "verse": "Segnior Hippolytus silvis, canibusque vacavit?"
            },
            {
                "verse": "Venandi Cephalo cura minorve fuit?"
            },
            {
                "verse": "Nec tu Palladias ideo nunc despicis arteis,"
            },
            {
                "verse": "Hae licet intulerint plurima saepe mala;"
            },
            {
                "verse": "Docta licet quondam magni Demosthenis ora"
            },
            {
                "verse": "In dominum fuerint perniciosa suum,"
            },
            {
                "verse": "Exitium ingenio quamvis sibi triste pararit,"
            },
            {
                "verse": "Gloria Romani Tullius eloquii,"
            },
            {
                "verse": "Causaque Nasonem similis procul urbe fugatum"
            },
            {
                "verse": "Impulerit getici littus adire maris;"
            },
            {
                "verse": "Munera cur spernam gratae mihi pignora mentis"
            },
            {
                "verse": "Quae summo quaeri digna labore forent?"
            },
            {
                "verse": "Gemma erit in pretio, quam se mercator avarus"
            },
            {
                "verse": "Finxerit a rubri littore ferre maris;"
            },
            {
                "verse": "Annulus artis opus mirae mihi vilis habendus?"
            },
            {
                "verse": "Quem tulit in digito dia puella suo"
            },
            {
                "verse": "Cui neque nostra parem, neque prisci temporis aetas"
            },
            {
                "verse": "Vidit, nec similem secla futura ferent."
            },
            {
                "verse": "Quam suavis placido comitatur gratia vultu,"
            },
            {
                "verse": "Tristis ubi nullum vendicat ira locum;"
            },
            {
                "verse": "Quae me non dubitat nitidis praeponere ocellis,"
            },
            {
                "verse": "Quae mihi vel proprio corpore cara magis."
            },
            {
                "verse": "Haec in nos igitur magicas meditabitur arteis?"
            },
            {
                "verse": "Miscebit timida toxica dira manu?"
            },
            {
                "verse": "Thessalicos esto ritus, herbasque nocenteis"
            },
            {
                "verse": "Noverit, atque ausit quaeque nefanda sequi,"
            },
            {
                "verse": "Quo reus admisso merui sperare venenum,"
            },
            {
                "verse": "Immerito miseram cur paret illa necem?"
            },
            {
                "verse": "Quid metuam invitus ne carmine cogar amare"
            },
            {
                "verse": "Cum nostrae cedant carmina cuncta Deae?"
            },
            {
                "verse": "Cum formae cedant carmina cuncta suae."
            },
            {
                "verse": "(E-"
            },
            {
                "verse": "Hac Laertiaden facie Phoebeia Circe,"
            },
            {
                "verse": "Phasias hac potuit detinuisse virum."
            },
            {
                "verse": "Hac mea difficili vinxit praecordia nodo"
            },
            {
                "verse": "Illius ut nulla solvar amore die."
            },
            {
                "verse": "Ulla suo ne me solvat amore dies."
            },
            {
                "verse": "(E-"
            },
            {
                "verse": "Quod si credentem nimium mutare puellam"
            },
            {
                "verse": "Criminibus fictis improba lingua valet;"
            },
            {
                "verse": "Imminet hoc aliis etiam commune periclum"
            },
            {
                "verse": "In fera quos eadem proelia lingua ciet."
            },
            {
                "verse": "Illa propinquorum communia iura resolvit,"
            },
            {
                "verse": "Foederaque antiquae rumpit amicitiae."
            },
            {
                "verse": "Conditio haec multos non solos tangit amanteis,"
            },
            {
                "verse": "Haec te sollicitum reddere cura potest."
            },
            {
                "verse": "Non saevi (ut scribis) Catilinae foemina mentem"
            },
            {
                "verse": "Compulit: in facinus dux fuit ipse sibi."
            },
            {
                "verse": "Nam furor immitis, quo perdere cuncta parabat"
            },
            {
                "verse": "Egit, ut in prolem verteret arma suam."
            },
            {
                "verse": "Tarquinum rapuit dominandi caeca libido,"
            },
            {
                "verse": "Materiam sceleri quae dare saepe solet."
            },
            {
                "verse": "Si Danai proles cognato sanguine ferrum"
            },
            {
                "verse": "Tinxit securis insidiata viris,"
            },
            {
                "verse": "Causa fuit genitor iustis metuendus acerbis"
            },
            {
                "verse": "Ut formidatas tolleret ipse manus."
            },
            {
                "verse": "Lemniadum menteis agitavit numinis ira,"
            },
            {
                "verse": "Nec sontes reliquas impia Scylla facit."
            },
            {
                "verse": "Thesiden contempta Venus non Cressa peremit;"
            },
            {
                "verse": "Ulcisci offensas sic solet ipsa suas."
            },
            {
                "verse": "Has poenas quotiens spernitur illa petit."
            },
            {
                "verse": "Amphitryoniades non crimine Deianirae,"
            },
            {
                "verse": "Fraude sed occubuit perfide Nesse tua."
            },
            {
                "verse": "Molle dedit teneris pectus natura puellis,"
            },
            {
                "verse": "Quas tamen impellit iustus in arma dolor."
            },
            {
                "verse": "Audierat partim, partim delicta mariti"
            },
            {
                "verse": "Viderat Aegisthi, Graia secuta fidem;"
            },
            {
                "verse": "Laesaque natorum maculata est sanguine Colchis"
            },
            {
                "verse": "Et Progne infidi coniugis ulta nefas."
            },
            {
                "verse": "Cur omneis igitur sceleris tua carmina damnant?"
            },
            {
                "verse": "De tot paucarum crimina si qua vides?"
            },
            {
                "verse": "Extulit hunc etiam celeberrima gloria sexum,"
            },
            {
                "verse": "Et monimenta suae plurima laudis habet."
            },
            {
                "verse": "Virginitas ultro servata et bellica virtus"
            },
            {
                "verse": "Magnum Orithyae contribuere decus:"
            },
            {
                "verse": "Lampedon, Hippolyten, Menalippen, Iane, videmus"
            },
            {
                "verse": "Illustreis inter nomen habere viros."
            },
            {
                "verse": "His quoque se comitem merito Marthesia iungit,"
            },
            {
                "verse": "Nec caret Anthiope laude, nec Harpalice;"
            },
            {
                "verse": "Magnanimam Tomyrin, fortem propone Camillam"
            },
            {
                "verse": "Et subeat menti Penthesilea tuae."
            },
            {
                "verse": "Adde et Amazonia reliquas de stirpe sorores;"
            },
            {
                "verse": "Respice Carmentam, respice Penelopen."
            },
            {
                "verse": "Ulta nefas animo, propriaque Lucretia dextra"
            },
            {
                "verse": "Invicto occurret clara pudore tibi."
            },
            {
                "verse": "At rapidum nando transmittere Clelia Tibrim"
            },
            {
                "verse": "Ausa suis animis praemia digna tulit."
            },
            {
                "verse": "Respice Amazoniae gentis decus Orithiam"
            },
            {
                "verse": "Et subeat menti Penthesilea tuae."
            },
            {
                "verse": "Magnanimam Tomyrim, fortem propone Camillam"
            },
            {
                "verse": "Carmentae ingenium Penelopesque fidem;"
            },
            {
                "verse": "Coclitis hinc praestans furor, hinc Lucretia se"
            },
            {
                "verse": "Offerat invicto clara pudore tibi."
            },
            {
                "verse": "Non Coriolani matrem, non ulla tacebunt"
            },
            {
                "verse": "Flacci progeniem saecula Sulpitiam."
            },
            {
                "verse": "Quid te commemorem vestalis Claudia virgo,"
            },
            {
                "verse": "Qua stetit attoniti vindice fratris honos?"
            },
            {
                "verse": "Quisve tuuM dignis nomen Cornelia tollat"
            },
            {
                "verse": "Laudibus? Aut animum Porcia casta tuum?"
            },
            {
                "verse": "Quis te praetereat generosi pectoris Hester,"
            },
            {
                "verse": "Non bene damnatos protinus ulta Syros?"
            },
            {
                "verse": "Quisve Palaestina genitam te stirpe virago"
            },
            {
                "verse": "Spem taceat patriae, subsidiumque tuae?"
            },
            {
                "verse": "Subticeat patriae spemque decusque tuae?"
            },
            {
                "verse": "Te duce servitium fugit Iudea tuisque"
            },
            {
                "verse": "Victus Olophernes concidit auspiciis;"
            },
            {
                "verse": "Te duce libertas Moseae reddita genti,"
            },
            {
                "verse": "Assyriusque tua concidit arte furor."
            },
            {
                "verse": "Si fortasse petes exempla recentia, nonne"
            },
            {
                "verse": "Cognita perpetua laude Mathildis erit?"
            },
            {
                "verse": "Sponte opibus spretis regnum Violanta reliquit,"
            },
            {
                "verse": "Seque sacri sociam maluit esse chori."
            },
            {
                "verse": "Nec tamen hanc illi vel inanis gloria mentem"
            },
            {
                "verse": "Vel praeceps studium simplicitasve dedit,"
            },
            {
                "verse": "Sed ratio constans haud turpi obnoxia voto,"
            },
            {
                "verse": "Ac vitae tendens ad melioris iter."
            },
            {
                "verse": "Harum ingens numerus terras florere per omneis"
            },
            {
                "verse": "Cernitur, hac coelo queis datur ire via."
            },
            {
                "verse": "Legibus his etiam multas numerare solutas"
            },
            {
                "verse": "Possumus, insigneis moribus, atque fide."
            },
            {
                "verse": "Sed procul a coepto videar discedere, si tot"
            },
            {
                "verse": "Insistam exemplis quae bene nota tibi."
            },
            {
                "verse": "Denique seu belli, seu pacis munera quaeris,"
            },
            {
                "verse": "Seu nova seu prisci tempora acta leges,"
            },
            {
                "verse": "Plurima quae laudes muliebria facta videbis,"
            },
            {
                "verse": "Multa tibi occurrent virtutum exempla suarum"
            },
            {
                "verse": "Vix plureis titulos fama virilis habet."
            },
            {
                "verse": "Turpiter his hostem cum te fatearis, amice,"
            },
            {
                "verse": "Ac fugias vitae quae tibi nata comes,"
            },
            {
                "verse": "Ede quid esse velis, quem te mihi dicere fas sit."
            },
            {
                "verse": "Apta ne quaerendis laudibus ista via est?"
            },
            {
                "verse": "Obscoenum laeso vitae candore relinquis"
            },
            {
                "verse": "Iudicium, verbis proditus ipse tuis."
            },
            {
                "verse": "Atque aliquid licuit mihi credere, ni bene nossem"
            },
            {
                "verse": "Ingenuos mores, socraticamque domum."
            },
            {
                "verse": "Ipse ego, naturae ducentis iura sequutus,"
            },
            {
                "verse": "Pergam, quo coepi tramite, ferre pedem."
            },
            {
                "verse": "Nec tamen immerito, quid enim praestantius unquam"
            },
            {
                "verse": "Pacifico genius mitis amore tulit?"
            },
            {
                "verse": "Ille decus coeli et superum iucunda voluptas;"
            },
            {
                "verse": "Hoc absente, Iovis regia tristis erit."
            },
            {
                "verse": "Illius adventu gaudent volucresque feraeque,"
            },
            {
                "verse": "Quicquid alit tellus, aequora quicquid alunt."
            },
            {
                "verse": "Hic pacis deus est, et amabilis optat amare;"
            },
            {
                "verse": "Spernit opes, odit turpia, pulchra cupit."
            },
            {
                "verse": "At quae bellipotens exercet Vitricus arma,"
            },
            {
                "verse": "Non probat, et nulla est caede cruenta manus."
            },
            {
                "verse": "Si quis amans aliquid sine lege, immane, nefandum"
            },
            {
                "verse": "Molitur, nullum hic crimen Amoris erit."
            },
            {
                "verse": "Nam male compositae praeceps insania vitae"
            },
            {
                "verse": "Mortaleis animos in scelus omne trahit."
            },
            {
                "verse": "Implacidas hominum docuit mansuescere menteis,"
            },
            {
                "verse": "Dulciaque obiecit pabula mollis amor;"
            },
            {
                "verse": "Ille truces fastus, violentaque pectora lenit"
            },
            {
                "verse": "Ille ducum fortes animos et pectora vincit"
            },
            {
                "verse": "Nec regum claris cedit imaginibus;"
            },
            {
                "verse": "Aeneamque suum ne non foret omnibus idem"
            },
            {
                "verse": "Accendit vultu candida Elisa tuo."
            },
            {
                "verse": "Nil sua facundum solertia iuvit Ulyssem,"
            },
            {
                "verse": "Non Laerthiadem eripuit facundia solers."
            },
            {
                "verse": "Nec magno virtus profuit Aeacidae."
            },
            {
                "verse": "Pauper adhuc luxu penitus dum Roma carebat,"
            },
            {
                "verse": "Sceptrifer Aegeriam fertur amasse Numa."
            },
            {
                "verse": "Aegeriam perhibent tunc placuisse Numae."
            },
            {
                "verse": "Aurea progenitum divino sanguine Caesar"
            },
            {
                "verse": "Spicula cognati te petiere dei;"
            },
            {
                "verse": "Ille ferum Annibalem domuit, regemque superbum"
            },
            {
                "verse": "Area cui totus parvula mundus erat."
            },
            {
                "verse": "Sensit et Atrides vim numinis huius et arma,"
            },
            {
                "verse": "Concidit argolica quo duce Troia manu."
            },
            {
                "verse": "Subdidit et poenum romani nominis hostem"
            },
            {
                "verse": "Qui latios victos fuderat ante duces"
            },
            {
                "verse": "Nec non Tantalidem cui Graecia paruit ingens"
            },
            {
                "verse": "Et te, quem Darius, quem tremuere Scytae."
            },
            {
                "verse": "Pectora quin etiam magni incaluisse Platonis"
            },
            {
                "verse": "Cuius tam celebri carmine notus amor."
            },
            {
                "verse": "Clarum stella suo carmine nomen habet"
            },
            {
                "verse": "His comes accedit Calvus, mollisque Catullus"
            },
            {
                "verse": "Atque Anser flammas qui cecinere suas."
            },
            {
                "verse": "Abstulit ardentem Gallum formosa Lycoris;"
            },
            {
                "verse": "Carmine amatoris Cynthia clara sui est."
            },
            {
                "verse": "Vivit ab insigni Nemesis celebrata Tibullo;"
            },
            {
                "verse": "Vivit Pelignis nota Corinna sonis."
            },
            {
                "verse": "Ille sacri vates operis Iesseia proles"
            },
            {
                "verse": "Praefecit populo quem Deus ipse suo;"
            },
            {
                "verse": "Bersabeae captus forma tibi magne Cupido"
            },
            {
                "verse": "Cessit nec Salamon tutior ipse fuit."
            },
            {
                "verse": "Quique philistaeos subita oppressisse ruina"
            },
            {
                "verse": "Dicitur et certam non timuisse necem,"
            },
            {
                "verse": "Succubuit victus, teneroque vacavit amori"
            },
            {
                "verse": "Nec puduit domina multa iubente pati."
            },
            {
                "verse": "Nil magis horrendum Polyphemo senserat Aetna;"
            },
            {
                "verse": "Saevior indomitis fratribus ille fuit."
            },
            {
                "verse": "Dum tamen aequorea siccas in rupe capillos,"
            },
            {
                "verse": "Exarsit visa te Galatea Cyclops."
            },
            {
                "verse": "Admovitque preces blandus, studioque placendi"
            },
            {
                "verse": "Insolita rigidam pescuit arte comam."
            },
            {
                "verse": "Iani tibi poma legit, tibi pastoralia cantat"
            },
            {
                "verse": "Carmina; lanigeras iam tibi servat oveis."
            },
            {
                "verse": "Iam feritas abiit; quassatam sistat ab undis"
            },
            {
                "verse": "Securus tuto littore nauta ratem."
            },
            {
                "verse": "Hospes adest non immiti Poliphemus in antro"
            },
            {
                "verse": "Nec tibi Sisyphides ille timendus erit,"
            },
            {
                "verse": "Quem neque proposito pietas humana nefando,"
            },
            {
                "verse": "Arcebat magni cura nec ulla Iovis,"
            },
            {
                "verse": "Leniit hunc blandae Veneris placidissima proles,"
            },
            {
                "verse": "Quae valet aeternos sollicitare deos."
            },
            {
                "verse": "Suspice quam nitido mutata effulgeat astro"
            },
            {
                "verse": "Suspice sidereae fulgentem in vertice sedis."
            },
            {
                "verse": "Frigida veliferas quae regit ursa rateis;"
            },
            {
                "verse": "Suspice sidonii radiantia cornua tauri,"
            },
            {
                "verse": "Florida cui simplex serta puella dabat;"
            },
            {
                "verse": "Suspice Atlanteam Maiam geminasque sorores"
            },
            {
                "verse": "Ab Iove quae coelum pignus amoris habent."
            },
            {
                "verse": "Quis vero innumeros Alcidae nesciat igneis,"
            },
            {
                "verse": "Et quot saeva manu monstra subegit amans?"
            },
            {
                "verse": "Tu quoque amator eras cum Thessala rura tenenti"
            },
            {
                "verse": "Praestabat citharae fistula Phoebe vicem."
            },
            {
                "verse": "Quid Steropen, Veneremque sequar? quid Pallada quidve"
            },
            {
                "verse": "Ilian hic referam Mars placuisse tibi?"
            },
            {
                "verse": "Persea quid memorem, dubiae qui premia pugnae"
            },
            {
                "verse": "Andromeden subito saucius igne tulit?"
            },
            {
                "verse": "Tu quoque amator eras, citharae cum praebuit usum,"
            },
            {
                "verse": "Thessala mutato fistula Phoebe tibi."
            },
            {
                "verse": "Nec minus Alciden Achelous sensit amantem"
            },
            {
                "verse": "Fractaque sanguinea cornua legit humo"
            },
            {
                "verse": "Quid referam steropem, quid Pallada, quid tibi dicam"
            },
            {
                "verse": "Ilan et Venerem Mars placuisse pater."
            },
            {
                "verse": "Quidve triumpbato dum victor ab orbe redires"
            },
            {
                "verse": "Lyncibus avectam Gnosida Bacche tuis?"
            },
            {
                "verse": "Arsit in Halcione gelidarum rector aquarum;"
            },
            {
                "verse": "Cepit Aminone Laodiceque deum:"
            },
            {
                "verse": "Illi cura fuit Tiro et formosa Celaeno,"
            },
            {
                "verse": "Anguibus et nondum cincta Medusa caput."
            },
            {
                "verse": "Sit licet Oceanus spatiosis obsitus annis,"
            },
            {
                "verse": "Flagrat inextincto Tethyos igne suae."
            },
            {
                "verse": "Hunc dea purpureae praevia lucis amat."
            },
            {
                "verse": "Tithonusque pater cano venerabilis aevo"
            },
            {
                "verse": "Te Dea venturae praescia lucis amat."
            },
            {
                "verse": "Hippotadem rapido ventorum turbine lassum,"
            },
            {
                "verse": "Pulchra fovet niveo Deiopea sinu."
            },
            {
                "verse": "At Zephyrum Chloris quae floribus arva coronans"
            },
            {
                "verse": "Efflat odoratis lilia mista rosis."
            },
            {
                "verse": "Quo me saeve feres aquilo? num te quoque victum"
            },
            {
                "verse": "Credibile est ullas sustinuisse faces?"
            },
            {
                "verse": "Horridus ille licet superis, terrisque minetur"
            },
            {
                "verse": "Aequora terribili concitet alta sono,"
            },
            {
                "verse": "Littore ab actaeo placitam rapuisse puellam"
            },
            {
                "verse": "Dicitur et votis consuluisse suis."
            },
            {
                "verse": "Nec tamen a Latio, gelidae sed rupibus arcti"
            },
            {
                "verse": "Et patriae rigido venit ab axe tuae."
            },
            {
                "verse": "Arsit et implacidus Stygi dominator Averni,"
            },
            {
                "verse": "Duraque permulsit pectora blanda Venus,"
            },
            {
                "verse": "Virgineamque ferens sub regna latentia praedam"
            },
            {
                "verse": "Noctifero pavidam terruit axe diem."
            },
            {
                "verse": "Denique cuncta videt subiecta cupidinis armis"
            },
            {
                "verse": "Aethere prospiciens Phoebus utrumque polum."
            },
            {
                "verse": "Nec mare, nec terras, nec sidera summa moveret,"
            },
            {
                "verse": "Ni quiddam egregium, ni deus esset amor."
            },
            {
                "verse": "Omnia cum nullo superet discrimine, quidnam"
            },
            {
                "verse": "Mirum est, in tanto si grege Titus amat?"
            },
            {
                "verse": "Nam mea Nestoreos aetas nondum attigit annos,"
            },
            {
                "verse": "Nec me Tithoni longa senecta premit."
            },
            {
                "verse": "Nunc Venerem tractare decet, nunc dicere cantus,"
            },
            {
                "verse": "Nunc dare flaventi mollia serta comae."
            },
            {
                "verse": "Tu quoque quid faceres taleis sortitus ocellos,"
            },
            {
                "verse": "Qualeis non Io non tulit Anthiope?"
            },
            {
                "verse": "Nempe tibi caderent tam fortia verba, nec ullam"
            },
            {
                "verse": "Scaevola vel Cicero tradere posset opem;"
            },
            {
                "verse": "Ille licet iuris fuerit, legumque peritus,"
            },
            {
                "verse": "Alter Palladio noverit ore loqui."
            },
            {
                "verse": "Desine velle meos abrumpere durus amores,"
            },
            {
                "verse": "Et sine me placido vivere servitio."
            },
            {
                "verse": "Quisquis ab hoc vitae poterit me avertere cursu,"
            },
            {
                "verse": "Ille avidam Titii pectore pellet avem;"
            },
            {
                "verse": "Tantaleamque sitim fugitivis leniet undis,"
            },
            {
                "verse": "Atque tuum infelix Sisyphe sistet onus."
            },
            {
                "verse": "Clarus erat bello, bello quoque concidit Hector"
            },
            {
                "verse": "Et periit notis Tiphis in aequoribus."
            },
            {
                "verse": "Ast ego quem certo iampridem perculit arcu,"
            },
            {
                "verse": "Aligeri semper miles Amoris ero;"
            },
            {
                "verse": "Et tibi quem curis vacuum respexit Apollo,"
            },
            {
                "verse": "Grandisona linquam bella canenda tuba."
            }
        ],
        [
            {
                "verse": "explicit"
            },
            {
                "verse": "Despice parve liber morsus livoris edaces,"
            },
            {
                "verse": "Iam tibi Caesareo contigit ore legi."
            },
            {
                "verse": "Maximae perpetuae referes praeconia laudis,"
            },
            {
                "verse": "Carmina iudicio si probat ille suo."
            }
        ]
    ]
}