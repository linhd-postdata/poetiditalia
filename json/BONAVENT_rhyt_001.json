{
    "author": "Bonaventura da Bagnoregio",
    "title": "rhythmi",
    "url": "http://www.poetiditalia.it/texts/BONAVENT|rhyt|001",
    "text": [
        [
            {
                "verse": "Philomena, praevia temporis amoeni,"
            },
            {
                "verse": "Quae recessum nuntias imbris atque coeni,"
            },
            {
                "verse": "Dum mulcescis animos tuo cantu leni,"
            },
            {
                "verse": "Ave, prudentissima; ad me, quaeso, veni."
            },
            {
                "verse": "Veni, veni, mittam te, quo non possum ire,"
            },
            {
                "verse": "Ut amicum valeas cantu delinire,"
            },
            {
                "verse": "Tollens eius tristia voce dulcis lyrae,"
            },
            {
                "verse": "Quem heu! modo nescio verbis convenire."
            },
            {
                "verse": "Ergo pia suppleas meum imperfectum,"
            },
            {
                "verse": "Salutando dulciter amicum dilectum,"
            },
            {
                "verse": "Eique denunties qualiter affectum"
            },
            {
                "verse": "Sit cor meum iugiter eius ad aspectum."
            },
            {
                "verse": "Quod si quaeret aliquis, quare te elegi,"
            },
            {
                "verse": "Meum esse nuntium sciat, quia legi"
            },
            {
                "verse": "De te quaedam propria, quae divinae legi"
            },
            {
                "verse": "Et optato munere placent summo Regi."
            },
            {
                "verse": "Igitur, carissime, audi nunc attente:"
            },
            {
                "verse": "Nam si cantus volueris huius serves mente,"
            },
            {
                "verse": "Eius imitatio, Spiritu docente,"
            },
            {
                "verse": "Te coelestem musicum faciet repente."
            },
            {
                "verse": "De hac ave legitur, quod cum deprehendit"
            },
            {
                "verse": "Mortem sibi propriam, arborem ascendit,"
            },
            {
                "verse": "Summoque diluculo rostrum sursum tendit,"
            },
            {
                "verse": "Diversisque cantibus totam se impendit."
            },
            {
                "verse": "Cantilenis dulcibus praeviat auroram;"
            },
            {
                "verse": "Sed cum dies rutilat circa primam horam,"
            },
            {
                "verse": "Elevat praedulcius vocem insonoram,"
            },
            {
                "verse": "In cantando nesciens pausam, sive moram."
            },
            {
                "verse": "Circa vero tertiam quasi modum nescit,"
            },
            {
                "verse": "Quia semper gaudium cordis eius crescit:"
            },
            {
                "verse": "Vere guttur rumpitur, sic vox invalescit,"
            },
            {
                "verse": "Et quo cantat altius, plus et inardescit."
            },
            {
                "verse": "Sed quum in meridie sol est in fervore,"
            },
            {
                "verse": "Tunc disrumpit viscera nimio clamore;"
            },
            {
                "verse": "Oci, oci clamitat illo suo more;"
            },
            {
                "verse": "Sicque sensu deficit cantus prae labore."
            },
            {
                "verse": "Sic quassato organo huius Philomenae,"
            },
            {
                "verse": "Rostro tamen palpitans fit exsanguis paene:"
            },
            {
                "verse": "Sed ad Nonam veniens moritur iam plene,"
            },
            {
                "verse": "Quum totius corporis disrumpuntur venae."
            },
            {
                "verse": "Ecce, dilectissime, breviter audisti,"
            },
            {
                "verse": "Factum huius volueris: sed, si meministi,"
            },
            {
                "verse": "Diximus iam primitus, quia cantus isti"
            },
            {
                "verse": "Mystice conveniunt legi Iesu Christi."
            },
            {
                "verse": "Restat, ut intelligas esse Philomenam"
            },
            {
                "verse": "Animam virtutibus et amore plenam,"
            },
            {
                "verse": "Quae dum mente peragrat patriam amoenam,"
            },
            {
                "verse": "Satis delectabilem texit cantilenam."
            },
            {
                "verse": "Ad augmentum etenim suae sanctae spei"
            },
            {
                "verse": "Quaedam dies mystica demonstratur ei:"
            },
            {
                "verse": "Porro beneficia, quae de manu Dei"
            },
            {
                "verse": "Homo consecutus est, sunt horae diei."
            },
            {
                "verse": "Mane, vel diluculum, hominis est status,"
            },
            {
                "verse": "In quo mirabiliter homo, est creatus;"
            },
            {
                "verse": "Hora prima, quando est Deus incarnatus"
            },
            {
                "verse": "Tertiam die spatium sui incolatus;"
            },
            {
                "verse": "Sextam, quum a perfidis voluit ligari,"
            },
            {
                "verse": "Trahi, caedi, conspui, dire cruciari,"
            },
            {
                "verse": "Crucifigi, denique clavis terebrari,"
            },
            {
                "verse": "Caputque sanctissimum spinis coronari;"
            },
            {
                "verse": "Nonam die, quum moritur, quando consummatus,"
            },
            {
                "verse": "Cursus est certaminis, quando superatus"
            },
            {
                "verse": "Est omnino zabulus, et hinc conturbatus;"
            },
            {
                "verse": "Vesperas, cum Christus est sepulturae datus."
            },
            {
                "verse": "Diem istum anima meditans in hortis,"
            },
            {
                "verse": "Suae facit terminum spiritalis mortis,"
            },
            {
                "verse": "Scandens Crucis arborem, in qua Leo fortis"
            },
            {
                "verse": "Vicit adversarium, fractis mortis portis."
            },
            {
                "verse": "Statim cordis organa sursum elevando,"
            },
            {
                "verse": "Suum a diluculo cantum inchoando,"
            },
            {
                "verse": "Laudat et glorificat Deum, replicando"
            },
            {
                "verse": "Sibi quam mirificus fuit hanc creando."
            },
            {
                "verse": "Pie (inquit) Conditor, quando me creasti,"
            },
            {
                "verse": "Quam sit tua pietas larga declarasti,"
            },
            {
                "verse": "Nam consortem gloriae tuae cogitasti"
            },
            {
                "verse": "Facere gratuito, gratis quam amasti."
            },
            {
                "verse": "O quam mira dignitas mihi est concessa,"
            },
            {
                "verse": "Quum imago Domini mihi est impressa!"
            },
            {
                "verse": "Sed crevisset amplius dignitas possessa,"
            },
            {
                "verse": "Nisi iussum Domini fuisset transgressa."
            },
            {
                "verse": "Nam tu, summa charitas, tibi cohaerere"
            },
            {
                "verse": "Me volebas iugiter, sursumque habere"
            },
            {
                "verse": "Dulce domicilium, tecumque manere,"
            },
            {
                "verse": "Et me, velut filiam, alere, docere."
            },
            {
                "verse": "Ex tunc disposueras in id adunare"
            },
            {
                "verse": "Coelicis agminibus, teque mihi dare;"
            },
            {
                "verse": "Sed pro tanta gratia quid recompensare"
            },
            {
                "verse": "Possum? prorsus nescio, nisi te amare."
            },
            {
                "verse": "Unica suavitas, unica dulcedo,"
            },
            {
                "verse": "Cordium amantium salutaris praedo,"
            },
            {
                "verse": "Totum quidquid habeo, vel sum, tibi dedo,"
            },
            {
                "verse": "Denique depositum meum tibi credo."
            },
            {
                "verse": "Oci cantat tale cor gaudens in pressura,"
            },
            {
                "verse": "Dicens, quia dignum est, ut a creatura"
            },
            {
                "verse": "Diligatur opifex talis mente pura,"
            },
            {
                "verse": "Ei quum exstiterit de se tanta cura."
            },
            {
                "verse": "Sic mens hoc diluculum transit meditando;"
            },
            {
                "verse": "Sed ad primam transferens vocem exaltando,"
            },
            {
                "verse": "Tempus acceptabile pie ruminando,"
            },
            {
                "verse": "In quo venit Dominus carne se velando."
            },
            {
                "verse": "Tunc liquescit anima tota per amorem,"
            },
            {
                "verse": "Pavida considerans omnium Auctorem"
            },
            {
                "verse": "Vagientem puerum, iuxta nostrum morem,"
            },
            {
                "verse": "Et curare veterem velle se languorem."
            },
            {
                "verse": "Plorans ergo clamitat: O fons pietatis,"
            },
            {
                "verse": "Quis te pannis induit dirae paupertatis?"
            },
            {
                "verse": "Tibi quis consuluit sic te dare gratis,"
            },
            {
                "verse": "Nisi zelus vehemens, ardor charitatis?"
            },
            {
                "verse": "Digne zelus vehemens est hic ardor dictus,"
            },
            {
                "verse": "Cuius et dominio Rex coelorum victus,"
            },
            {
                "verse": "Cuius sanctis vinculis captus et constrictus,"
            },
            {
                "verse": "Pauperis infantuli pannis est amictus."
            },
            {
                "verse": "O praedulcis parvule, puer sine pari;"
            },
            {
                "verse": "Felix, cui datum est te nunc amplexari,"
            },
            {
                "verse": "Pedes, manus lambere, flentem consolari,"
            },
            {
                "verse": "Tuis in obsequiis iugiter morari!"
            },
            {
                "verse": "Heu me! cur non licuit mihi demulcere"
            },
            {
                "verse": "Vagientem parvulum, et cum flente flere,"
            },
            {
                "verse": "Illos artus teneros sive confovere,"
            },
            {
                "verse": "Eiusque cunabulis semper assidere?"
            },
            {
                "verse": "Puto, pius parvulus haec non abhorreret;"
            },
            {
                "verse": "Immo, more parvuli, forsan arrideret,"
            },
            {
                "verse": "Et flenti pauperculo fletu condoleret,"
            },
            {
                "verse": "Et peccanti facile venia faveret."
            },
            {
                "verse": "Felix, qui tunc temporis Matri singulari"
            },
            {
                "verse": "Potuisset precibus ita famulari,"
            },
            {
                "verse": "Ut in die sineret semel osculari"
            },
            {
                "verse": "Suum dulcem parvulum, eique iocari!"
            },
            {
                "verse": "O quam libens balneum ei praeparassem!"
            },
            {
                "verse": "O quam libens humeris aquam apportassem!"
            },
            {
                "verse": "In hoc libens Virgini semper ministrassem,"
            },
            {
                "verse": "Pauperisque parvuli pannulos lavassem."
            },
            {
                "verse": "Sic affecta pia mens sitit paupertatem,"
            },
            {
                "verse": "Cibi parsimoniam, vestis vilitatem:"
            },
            {
                "verse": "Labor ei vertitur in iucunditatem;"
            },
            {
                "verse": "Vilem esse saeculi dicit venustatem."
            },
            {
                "verse": "Ergo sic infantiam Christi retexendo,"
            },
            {
                "verse": "Horae primae canticum strenue canendo,"
            },
            {
                "verse": "Transitum ad Tertiam facit recolendo"
            },
            {
                "verse": "Quantum Christus passus est homines docendo."
            },
            {
                "verse": "Tunc cum fletu recitat illius labores,"
            },
            {
                "verse": "Sitim, famem, frigora, aestus et ardores,"
            },
            {
                "verse": "Quae dignanter pertulit propter peccatores,"
            },
            {
                "verse": "Dum illorum voluit innovare mores."
            },
            {
                "verse": "Vox amoris flatibus tota concremata,"
            },
            {
                "verse": "Oci, oci clamitat avis haec beata,"
            },
            {
                "verse": "Mundo mori cupiens, cuius via lata,"
            },
            {
                "verse": "Cui foetet saeculum, sic est delicata."
            },
            {
                "verse": "Clamat ergo: Domine, dulcis praedicator,"
            },
            {
                "verse": "Exulum refugium, pauperum amator,"
            },
            {
                "verse": "Qui es poenitentium pius consolator,"
            },
            {
                "verse": "Post te debent currere iustus et peccator:"
            },
            {
                "verse": "Iusti quippe regula, vitae es doctrina,"
            },
            {
                "verse": "Peccatorum speculum, mira disciplina,"
            },
            {
                "verse": "Fessis et debilibus efficax resina,"
            },
            {
                "verse": "Aegris et languentibus potens medicina."
            },
            {
                "verse": "Primus in hoc saeculo charitatis scholam"
            },
            {
                "verse": "Instaurasti, quaerere docens Dei solam"
            },
            {
                "verse": "Gloriam, deponere gravem mundi molam,"
            },
            {
                "verse": "Et sic posse perditam rehabere stolam."
            },
            {
                "verse": "Sed hanc scholam temere mundus irridebat,"
            },
            {
                "verse": "Spernens et annihilans quidquid promittebat;"
            },
            {
                "verse": "Tua vero, bonitas vices non reddebat,"
            },
            {
                "verse": "Immo poenitentibus totum ignoscebat;"
            },
            {
                "verse": "Quippe cui proprium erat misereri,"
            },
            {
                "verse": "Diligi desiderans magis quam timeri;"
            },
            {
                "verse": "Sed verba, non verbera proferens, austeri"
            },
            {
                "verse": "Praeceptoris noluit more revereri."
            },
            {
                "verse": "Haec in adulterio novit deprehensa,"
            },
            {
                "verse": "Quam sit tua pietas, scilicet immensa;"
            },
            {
                "verse": "Magdalena sensit hoc, quum ei offensa"
            },
            {
                "verse": "Est dimissa, multiplex gratia impensa."
            },
            {
                "verse": "Et quid multa dicerem? Quot sunt consecuti,"
            },
            {
                "verse": "Eius magisterium, a suis abluti"
            },
            {
                "verse": "Vitiis, sunt moribus optimis imbuti,"
            },
            {
                "verse": "Et ab hostis invidi fraude facti tuti."
            },
            {
                "verse": "Felix, cui licuit sub hoc praeceptore"
            },
            {
                "verse": "Conversari iugiter, et ab eius ore"
            },
            {
                "verse": "Mel coeleste sugere, cuius prae dulcore"
            },
            {
                "verse": "Amarescunt caetera, plena sunt foetore!"
            },
            {
                "verse": "Haec et multa talia dum mens meditatur,"
            },
            {
                "verse": "Ad reddendas gratias tono praeparatur,"
            },
            {
                "verse": "Ad laudandum. Dominum magis inflammatur;"
            },
            {
                "verse": "Sicque, horae tertiae cantus terminatur."
            },
            {
                "verse": "Oci, oci, anima clamat in hoc statu,"
            },
            {
                "verse": "Crebro fundens lacrymas sub hoc incolatu,"
            },
            {
                "verse": "Laudans et glorificans magno cum conatu"
            },
            {
                "verse": "Christum, qui tot pertulit suo pro reatu."
            },
            {
                "verse": "In hac hora anima ebria videtur;"
            },
            {
                "verse": "Sed circa meridiem calor quum augetur,"
            },
            {
                "verse": "Ut amoris stimulis magis perforetur,"
            },
            {
                "verse": "Mox ab illa passio Christi recensetur."
            },
            {
                "verse": "Plorans ergo respicit Agnum delicatum,"
            },
            {
                "verse": "Agnum sine macula, spinis coronatum,"
            },
            {
                "verse": "Lividum verberibus, clavis perforatum,"
            },
            {
                "verse": "Per tot loca lateris fossa cruentatum."
            },
            {
                "verse": "Tunc exclamat pia mens Oci cum lamentis,"
            },
            {
                "verse": "Oci, oci; miseram! quia meae mentis"
            },
            {
                "verse": "Turbat statum pallidus vultus morientis,"
            },
            {
                "verse": "Et languentes oculi in Cruce pendentis."
            },
            {
                "verse": "Siccine decuerat (inquit) te, benignum"
            },
            {
                "verse": "Agnum, mortis exitum pati tam indignum?"
            },
            {
                "verse": "Vel sic disposueras vincere malignum?"
            },
            {
                "verse": "Et hoc totum factum est ob amoris signum?"
            },
            {
                "verse": "Haec amoris signa sunt, et postrema primis"
            },
            {
                "verse": "Copulans associas, summa figens imis,"
            },
            {
                "verse": "Monstrans ut, sic moriens, nos animas nimis,"
            },
            {
                "verse": "Dum te totum funderes tot apertis rimis."
            },
            {
                "verse": "Tu amicus novus es, tu es novum mustum;"
            },
            {
                "verse": "Sic te vocat Sapiens, et est satis iustum:"
            },
            {
                "verse": "Totus enim filius reddens dulcem gustum,"
            },
            {
                "verse": "Fundens carnis dolium, licet vas venustum."
            },
            {
                "verse": "Tantis signis monitus poenitens iam credat,"
            },
            {
                "verse": "Quod praecordialiter Christus ei se dat:"
            },
            {
                "verse": "Ista signa recolam, ne me Satan laedat,"
            },
            {
                "verse": "Nam peccati rabiem nihil ita sedat."
            },
            {
                "verse": "Ista signa recolens, Oci, oci clamo,"
            },
            {
                "verse": "Dulcis Iesu, querulor, quod te minus amo;"
            },
            {
                "verse": "Stringi tamen cupio disciplinae chamo,"
            },
            {
                "verse": "Sicut pro me captus es charitatis hamo."
            },
            {
                "verse": "Quantum hamum charitas tibi praesentavit,"
            },
            {
                "verse": "Mori quum pro homine te sollicitavit!"
            },
            {
                "verse": "Sed et esca placita hamum occupavit,"
            },
            {
                "verse": "Quum lucrari animas te per hoc monstravit."
            },
            {
                "verse": "Te quidem aculeus hami non latebat;"
            },
            {
                "verse": "Sed illius punctio te non deterrebat:"
            },
            {
                "verse": "Immo hunc impetere tibi complacebat,"
            },
            {
                "verse": "Quia desiderium escae attrahebat."
            },
            {
                "verse": "Ergo pro me misera, quam tu dilexisti,"
            },
            {
                "verse": "Mortis in aculeum sciens impegisti,"
            },
            {
                "verse": "Quum te Patri victimam mundam obtulisti,"
            },
            {
                "verse": "Et in tuo sanguine sordidam abluisti."
            },
            {
                "verse": "Quis miretur igitur, pro te si suspiro,"
            },
            {
                "verse": "Iuncta sine meritis tam zelanti viro?"
            },
            {
                "verse": "Nam affectum allicis meum modo miro,"
            },
            {
                "verse": "Pro me vitam finiens exitu tam diro."
            },
            {
                "verse": "Vere iam non debeo tantum suspirare,"
            },
            {
                "verse": "Immo, iuxta verbum Iob, crines lacerare,"
            },
            {
                "verse": "In caverna lateris nidulum parare,"
            },
            {
                "verse": "Et extremum spiritum illic exhalare."
            },
            {
                "verse": "Plane nisi moriar tecum, non quiescam;"
            },
            {
                "verse": "Oci, oci clamitans, nunquam conticescam;"
            },
            {
                "verse": "Ab hoc desiderio vere non tepescam,"
            },
            {
                "verse": "Quantumcumque saeculo propter hoc vilescam."
            },
            {
                "verse": "Tunc, ut demens, clamitat: Veniant lanistae,"
            },
            {
                "verse": "Qui affigant miseram Cruci tuae, Christe:"
            },
            {
                "verse": "Erit enim exitus mihi dulcis iste,"
            },
            {
                "verse": "Sic amplectar moriens propriis ulnis te."
            },
            {
                "verse": "Vere sic, non aliter, rabiens doloris,"
            },
            {
                "verse": "Qua cor meum singulis terebratur horis,"
            },
            {
                "verse": "Deliniri poterit; nisi tu dulcoris"
            },
            {
                "verse": "Fons abundans, medicus mei sis doloris."
            },
            {
                "verse": "Plane dulcis medicus es, qui nunquam pungis,"
            },
            {
                "verse": "Sed a corde vitium leniter emungis:"
            },
            {
                "verse": "Nam quos tibi firmiter per amorem iungis,"
            },
            {
                "verse": "Tuis charismatibus semper eos ungis."
            },
            {
                "verse": "Heu quam damnabiliter mundus est coecatus,"
            },
            {
                "verse": "Qui quum sit ab hostibus dire vulneratus,"
            },
            {
                "verse": "Hunc declinat medicum, quum adsit praeparatus,"
            },
            {
                "verse": "Languido aperiens suum dulce latus!"
            },
            {
                "verse": "Heu cur beneficia Christi passionis"
            },
            {
                "verse": "Penes te memoriter, homo, non reponis!"
            },
            {
                "verse": "Per hanc enim laquei rupti sunt praedonis,"
            },
            {
                "verse": "Per hanc Christus maximis te ditavit bonis."
            },
            {
                "verse": "Suo quippe corpore languidum te pavit,"
            },
            {
                "verse": "Quem in suo sanguine gratis balneavit:"
            },
            {
                "verse": "Demum suum dulce cor tibi denudavit,"
            },
            {
                "verse": "Ut sic innotesceret quantum te amavit."
            },
            {
                "verse": "O quam dulce balneum, esca quam suavis,"
            },
            {
                "verse": "Quae sumenti digne fit Paradisi clavis!"
            },
            {
                "verse": "Et ei, quem reficis, nullus labor gravis,"
            },
            {
                "verse": "Licet sis fastidio cordibus ignavis."
            },
            {
                "verse": "Cor ignavi siquidem minime perpendit"
            },
            {
                "verse": "Ad quid Christus optimum suum cor ostendit"
            },
            {
                "verse": "Super alas positum crucis, nec attendit,"
            },
            {
                "verse": "Quod reclinatorii vices hoc praetendit."
            },
            {
                "verse": "Hoc reclinatorium quoties monstratur"
            },
            {
                "verse": "Piae menti, toties ei glutinatur,"
            },
            {
                "verse": "Sicut et accipiter totus inescatur"
            },
            {
                "verse": "Super carnem rubeam, per quam revocatur."
            },
            {
                "verse": "Post hoc clamat anima quasi dementata:"
            },
            {
                "verse": "O reclinatorium, caro cruentata"
            },
            {
                "verse": "Per tot loca propter me, cur non vulnerata"
            },
            {
                "verse": "Tecum sum? dum moreris, non sum colligata?"
            },
            {
                "verse": "Licet tamen miserae sit istud negatum,"
            },
            {
                "verse": "Mihi quidem eligam novum cruciatum,"
            },
            {
                "verse": "Gemitum videlicet, iugemque ploratum,"
            },
            {
                "verse": "Donec mundi deseram gravem incolatum."
            },
            {
                "verse": "Post haec dulcis anima plus et plus fervescens,"
            },
            {
                "verse": "Sensu toto deficit, corpore tabescens;"
            },
            {
                "verse": "Iam vix loqui sufficit, sed affectu crescens"
            },
            {
                "verse": "Suo lecto decubat, utpote languescens."
            },
            {
                "verse": "Ergo dulcis gutturis organo quassato,"
            },
            {
                "verse": "Lingua tantum palpitans, sonitu sublato,"
            },
            {
                "verse": "Sed pro verbis pia mens fletu compensato,"
            },
            {
                "verse": "Lamentatur Dominum, corde sauciato."
            },
            {
                "verse": "Sic languenti siquidem nil nisi plorare"
            },
            {
                "verse": "Libet, et satagere corde suspirare;"
            },
            {
                "verse": "Suos enim oculos nescit revocare"
            },
            {
                "verse": "A Christi vulneribus, aut cor separare."
            },
            {
                "verse": "Sic est autem animus illius illectus,"
            },
            {
                "verse": "Quasi ei praesens sit moriens Dilectus;"
            },
            {
                "verse": "Et a Cruce minime retrahit aspectus,"
            },
            {
                "verse": "Quia illic oculus, ubi est affectus."
            },
            {
                "verse": "Gemitus, suspiria, lacrymae, lamenta,"
            },
            {
                "verse": "Sibi sunt deliciae, cibus, alimenta,"
            },
            {
                "verse": "Quibus nova Martyr est interim inventa,"
            },
            {
                "verse": "Sic suo martyrio praebent incrementa."
            },
            {
                "verse": "In hoc statu respuit quidquid est terrenum,"
            },
            {
                "verse": "Mundique solatium reputat venenum."
            },
            {
                "verse": "Sed ad nonam veniens moritur ad plenum,"
            },
            {
                "verse": "Quum amoris impetus carnis rumpit frenum."
            },
            {
                "verse": "Nam, quum Consummatum est recolit clamasse"
            },
            {
                "verse": "Hora nona Dominum, et sic exspirasse,"
            },
            {
                "verse": "Quasi simul moriens, clamat penetrasse"
            },
            {
                "verse": "Vocem istam suum cor, atque lacerasse."
            },
            {
                "verse": "Ferre tandem impotens iaculum tam forte,"
            },
            {
                "verse": "Moritur, ut dictum est, sed felici morte,"
            },
            {
                "verse": "Nam panduntur protinus ei coeli portae,"
            },
            {
                "verse": "Dignam ut intelligat se Sanctorum sorte!"
            },
            {
                "verse": "Requiem pro anima tali non cantamus,"
            },
            {
                "verse": "Immo est introitus Missae Gaudeamus,"
            },
            {
                "verse": "Quia si pro Martyre Deum exoramus,"
            },
            {
                "verse": "Ut decretum loquitur, Sancto derogamus."
            },
            {
                "verse": "Eia, dulcis anima, eia dulcis rosa,"
            },
            {
                "verse": "Lilium convallium, gemma pretiosa,"
            },
            {
                "verse": "Cui carnis foeditas exstitit exosa,"
            },
            {
                "verse": "Felix tuus transitus, morsque pretiosa."
            },
            {
                "verse": "Felix, quae iam frueris requie cupita,"
            },
            {
                "verse": "Inter Sponsi brachia dulciter sopita,"
            },
            {
                "verse": "Eiusque spiritui firmiter unita,"
            },
            {
                "verse": "Ab eodem percipis oscula mellita."
            },
            {
                "verse": "Iam quiescunt oculi, cessant aquae ductus,"
            },
            {
                "verse": "Nam aperte percipis spei tuae fructus,"
            },
            {
                "verse": "Quia, per quem saeculi evasisti fluctus,"
            },
            {
                "verse": "Tuos inter oscula consolatur luctus."
            },
            {
                "verse": "Dic, dic, dulcis anima, ad quid ultra fleres?"
            },
            {
                "verse": "Habens coeli gaudia tecum, cur lugeres?"
            },
            {
                "verse": "Nam solus est omnium, cui tu adhaeres;"
            },
            {
                "verse": "Et si velles amplius, certe non haberes."
            },
            {
                "verse": "Sed iam metrum finio, ne sim taediosus:"
            },
            {
                "verse": "Nam si vellem scribere quam deliciosus"
            },
            {
                "verse": "Sit hic status animae, quamque gloriosus,"
            },
            {
                "verse": "A malignis dicerer fallax et mendosus."
            },
            {
                "verse": "Quidquid tamen alii dicant, frater care,"
            },
            {
                "verse": "Istum novum Martyrem libens imitare:"
            },
            {
                "verse": "Quumque talis fueris, Christum deprecare,"
            },
            {
                "verse": "Ut te cantus Martyrum doceat cantare."
            },
            {
                "verse": "Frequentemus canticum istud, soror pia,"
            },
            {
                "verse": "Ne nos frangat taedio vitae huius via:"
            },
            {
                "verse": "Nam laetantem animam in hac melodia"
            },
            {
                "verse": "Post hanc vitam suscipit Iesus et Maria."
            },
            {
                "verse": "Ergo, soror, tuum cor ita citharizet,"
            },
            {
                "verse": "Se baptizet lacrymis, planctu martyrizet;"
            },
            {
                "verse": "Christo totis viribus sic mens organizet,"
            },
            {
                "verse": "Ut cum Christo postea semper solemnizet."
            },
            {
                "verse": "Tunc cessabunt gemitus et planctus dolorum,"
            },
            {
                "verse": "Quum adiuncta fueris choris Angelorum;"
            },
            {
                "verse": "Nam cantando transies ad aeternum chorum,"
            },
            {
                "verse": "Nupta felicissimo Regi saeculorum. Amen."
            }
        ],
        [
            {
                "verse": "ad matutinam"
            },
            {
                "verse": "In Passione Domini,"
            },
            {
                "verse": "Qua datur salus homini,"
            },
            {
                "verse": "Sit nostrum refrigerium"
            },
            {
                "verse": "Et cordis desiderium."
            },
            {
                "verse": "Portemus in memoria"
            },
            {
                "verse": "Dolores et opprobria,"
            },
            {
                "verse": "Christi coronam spineam,"
            },
            {
                "verse": "Crucem, clavos et lanceam,"
            },
            {
                "verse": "Et plagas sacratissimas,"
            },
            {
                "verse": "Omni laude dignissimas,"
            },
            {
                "verse": "Acetum, fel, arundinem"
            },
            {
                "verse": "Et mortis amaritudinem."
            },
            {
                "verse": "Haec omnia nos satient"
            },
            {
                "verse": "Et dulciter inebrient,"
            },
            {
                "verse": "Nos repleant virtutibus"
            },
            {
                "verse": "Et gloriosis fructibus."
            },
            {
                "verse": "Te crucifixum colimus"
            },
            {
                "verse": "Et toto corde poscimus,"
            },
            {
                "verse": "Ut nos sanctorum coetibus"
            },
            {
                "verse": "Coniungas in coelestibus."
            },
            {
                "verse": "Laus, honor Christo vendito"
            },
            {
                "verse": "Et sine causa prodito,"
            },
            {
                "verse": "Mortem passo pro populo"
            },
            {
                "verse": "In aspero patibulo. Amen."
            },
            {
                "verse": "ad laudes"
            },
            {
                "verse": "Christum ducem, qui per crucem"
            },
            {
                "verse": "Redemit nos ab hostibus,"
            },
            {
                "verse": "Laudet coetus noster laetus,"
            },
            {
                "verse": "Exultet coelum laudibus."
            },
            {
                "verse": "Poena fortis tuae mortis"
            },
            {
                "verse": "Et sanguinis effusio"
            },
            {
                "verse": "Corda terant, ut te quaerant,"
            },
            {
                "verse": "Iesu, nostra redemptio."
            },
            {
                "verse": "Per felices cicatrices"
            },
            {
                "verse": "Sputa, flagella, verbera,"
            },
            {
                "verse": "Nobis grata sunt collata"
            },
            {
                "verse": "Aeterna Christi munera."
            },
            {
                "verse": "Nostrum tangat cor ut plangat,"
            },
            {
                "verse": "Tuorum sanguis vulnerum,"
            },
            {
                "verse": "In quo toti simus loti,"
            },
            {
                "verse": "Conditor alme siderum."
            },
            {
                "verse": "Passionis tuae donis,"
            },
            {
                "verse": "Salvator, nos inebria,"
            },
            {
                "verse": "Qua fidelis dare velis"
            },
            {
                "verse": "Beata nobis gaudia."
            },
            {
                "verse": "Laus, honor Christo vendito"
            },
            {
                "verse": "Et sine causa prodito,"
            },
            {
                "verse": "Mortem passo pro populo"
            },
            {
                "verse": "In aspero patibulo. Amen."
            },
            {
                "verse": "ad primam"
            },
            {
                "verse": "Tu qui velatus facie"
            },
            {
                "verse": "Fuisti, sol iustitiae,"
            },
            {
                "verse": "Flexis illusus genibus"
            },
            {
                "verse": "Crebus caesus verberibus."
            },
            {
                "verse": "Te petimus attentius"
            },
            {
                "verse": "Ut sis nobis propitius,"
            },
            {
                "verse": "Et per tuam clementiam"
            },
            {
                "verse": "Perducas nos ad gloriam."
            },
            {
                "verse": "Laus, honor Christo vendito"
            },
            {
                "verse": "Et sine causa prodito,"
            },
            {
                "verse": "Mortem passo pro populo"
            },
            {
                "verse": "In aspero patibulo. Amen."
            },
            {
                "verse": "ad tertiam"
            },
            {
                "verse": "Hora qui ductus tertia"
            },
            {
                "verse": "Fuisti ad supplicia,"
            },
            {
                "verse": "Christe, ferendo humeris"
            },
            {
                "verse": "Crucem pro nobis miseris;"
            },
            {
                "verse": "Fac nos sic te diligere"
            },
            {
                "verse": "Vitamque sanctam ducere,"
            },
            {
                "verse": "Ut mereamur requie"
            },
            {
                "verse": "Frui coelestis patriae."
            },
            {
                "verse": "Laus, honor Christo vendito"
            },
            {
                "verse": "Et sine causa prodito,"
            },
            {
                "verse": "Mortem passo pro populo"
            },
            {
                "verse": "In aspero patibulo. Amen."
            },
            {
                "verse": "ad sextam"
            },
            {
                "verse": "Crucem pro nobis subiit"
            },
            {
                "verse": "Et stans in illa sitiit"
            },
            {
                "verse": "Iesus, sacratis manibus"
            },
            {
                "verse": "Clavis fossus et pedibus."
            },
            {
                "verse": "Honor et benedictio"
            },
            {
                "verse": "Sit crucifixo Filio,"
            },
            {
                "verse": "Qui suo nos supplicio"
            },
            {
                "verse": "Redemit ab exilio."
            },
            {
                "verse": "Laus, honor Christo vendito"
            },
            {
                "verse": "Et sine causa prodito,"
            },
            {
                "verse": "Mortem passo pro populo"
            },
            {
                "verse": "In aspero patibulo. Amen."
            },
            {
                "verse": "ad nonam"
            },
            {
                "verse": "Beata Christi passio"
            },
            {
                "verse": "Sit nostra liberatio"
            },
            {
                "verse": "Ut per hanc nobis gaudia"
            },
            {
                "verse": "Parata sint coelestia."
            },
            {
                "verse": "Gloria Christo Domino"
            },
            {
                "verse": "Qui pendens in patibulo,"
            },
            {
                "verse": "Clamans emisit spiritum"
            },
            {
                "verse": "Mundumque salvans perditum."
            },
            {
                "verse": "Laus, honor Christo vendito"
            },
            {
                "verse": "Et sine causa prodito,"
            },
            {
                "verse": "Mortem passo pro populo"
            },
            {
                "verse": "In aspero patibulo. Amen."
            },
            {
                "verse": "ad vesperas"
            },
            {
                "verse": "Qui pressura mortis dura"
            },
            {
                "verse": "Solvisti nexus criminum,"
            },
            {
                "verse": "Nos ad pacem duc veracem"
            },
            {
                "verse": "Iesu, corona virginum."
            },
            {
                "verse": "In flagellis potum fellis"
            },
            {
                "verse": "Bibisti amarissime"
            },
            {
                "verse": "Pro peccatis perpetratis,"
            },
            {
                "verse": "Aeterne Rex altissime."
            },
            {
                "verse": "Omni genti recolenti"
            },
            {
                "verse": "Tuae mortis supplicium"
            },
            {
                "verse": "Da virtutem et salutem,"
            },
            {
                "verse": "Iesu, redemptor omnium."
            },
            {
                "verse": "In amara crucis ara"
            },
            {
                "verse": "Fudisti rivos sanguinis,"
            },
            {
                "verse": "Iesu digne, Rex benigne,"
            },
            {
                "verse": "Consors paterni luminis."
            },
            {
                "verse": "Sanguis Christi, qui fuisti"
            },
            {
                "verse": "Peremptor hostis invidi,"
            },
            {
                "verse": "Fac secure nos venire"
            },
            {
                "verse": "Ad coenam Agni providi."
            },
            {
                "verse": "Laus, honor Christo vendito"
            },
            {
                "verse": "Et sine causa prodito,"
            },
            {
                "verse": "Mortem passo pro populo"
            },
            {
                "verse": "In aspero patibulo. Amen."
            },
            {
                "verse": "ad completorium"
            },
            {
                "verse": "Qui iacuisti mortuus"
            },
            {
                "verse": "In petra rex innocuus,"
            },
            {
                "verse": "Fac nos in te quiescere,"
            },
            {
                "verse": "Sanctamque vitam ducere."
            },
            {
                "verse": "Succurre nobis Domine"
            },
            {
                "verse": "Quos redemisti sanguine,"
            },
            {
                "verse": "Et duc nos ad coelestia"
            },
            {
                "verse": "Aeternae pacis gaudia."
            },
            {
                "verse": "Laus, honor Christo vendito"
            },
            {
                "verse": "Et sine causa prodito,"
            },
            {
                "verse": "Mortem passo pro populo"
            },
            {
                "verse": "In aspero patibulo. Amen."
            }
        ],
        [
            {
                "verse": "Plange fidelis anima,"
            },
            {
                "verse": "Amica crucis intima,"
            },
            {
                "verse": "Cerne Iesu gravissima"
            },
            {
                "verse": "Tormenta crudelissima."
            },
            {
                "verse": "Geme, dole, paupercula"
            },
            {
                "verse": "Crucifixi discipula,"
            },
            {
                "verse": "Plange nimis et eiula"
            },
            {
                "verse": "Christi tormenta singula."
            },
            {
                "verse": "Cerne Iesu convitia"
            },
            {
                "verse": "Et valida supplicia,"
            },
            {
                "verse": "Inter ipsius brachia"
            },
            {
                "verse": "Quaere tua solatia."
            },
            {
                "verse": "Attende caput inclytum,"
            },
            {
                "verse": "Caesum et sputis illitum,"
            },
            {
                "verse": "Pro te flagellis subditum,"
            },
            {
                "verse": "Morti crucis expositum."
            },
            {
                "verse": "Iesum plagatum videas"
            },
            {
                "verse": "Et cum dolente doleas,"
            },
            {
                "verse": "Ibi cor totum habeas"
            },
            {
                "verse": "Ut in aeternum gaudeas."
            },
            {
                "verse": "Ad Crucifixum propera,"
            },
            {
                "verse": "Cerne clavos et vulnera"
            },
            {
                "verse": "Nervos et tensa viscera,"
            },
            {
                "verse": "Venas, ossa connumera."
            },
            {
                "verse": "Plange membra pendentia,"
            },
            {
                "verse": "In cruce tam dolentia,"
            },
            {
                "verse": "Pro te poenas ferentia"
            },
            {
                "verse": "In tanta patientia."
            },
            {
                "verse": "Attende Dei Filium"
            },
            {
                "verse": "In cruce tam propitium,"
            },
            {
                "verse": "Fudit cruorem proprium"
            },
            {
                "verse": "Nec timuit opprobrium."
            },
            {
                "verse": "Attende rivos sanguinis,"
            },
            {
                "verse": "Quos fudit Proles Virginis,"
            },
            {
                "verse": "Iesus, fons veri luminis,"
            },
            {
                "verse": "Dulcis amator hominis."
            },
            {
                "verse": "Plange pedes amabiles"
            },
            {
                "verse": "Fossos, in cruce stabiles"
            },
            {
                "verse": "Et manus venerabiles"
            },
            {
                "verse": "Iesu desiderabiles."
            },
            {
                "verse": "Pedum fixuras aspice"
            },
            {
                "verse": "Et manuum non modice,"
            },
            {
                "verse": "Te crucifixo adiice,"
            },
            {
                "verse": "Bibens eodem calice."
            },
            {
                "verse": "Plange latus dominicum"
            },
            {
                "verse": "Crucifixi, mirificum,"
            },
            {
                "verse": "Pro te passum non modicum"
            },
            {
                "verse": "Fudit rorem salvificum."
            },
            {
                "verse": "Si Crucifixum sequeris,"
            },
            {
                "verse": "Cur sibi non compateris?"
            },
            {
                "verse": "Surge cito ne steteris,"
            },
            {
                "verse": "Curras ad plagam lateris."
            },
            {
                "verse": "Ibi latens abscondere"
            },
            {
                "verse": "Si vis mortem evadere,"
            },
            {
                "verse": "Ut possis hostem vincere"
            },
            {
                "verse": "Et in aeternum vivere."
            },
            {
                "verse": "In tam venerabilibus"
            },
            {
                "verse": "Crucifixi vulneribus"
            },
            {
                "verse": "Stude tibi pro viribus,"
            },
            {
                "verse": "Si vis frui coelestibus."
            },
            {
                "verse": "Attende Christum nobilem,"
            },
            {
                "verse": "Crucifixum mirabilem,"
            },
            {
                "verse": "Stantem in Cruce flebilem"
            },
            {
                "verse": "Quasi leproso similem."
            },
            {
                "verse": "Cerne vultum et oculos"
            },
            {
                "verse": "Et lacrymarum rivulos,"
            },
            {
                "verse": "Si vis ferre manipulos"
            },
            {
                "verse": "Et thesaurorum cumulos."
            },
            {
                "verse": "Vide linguam totaliter"
            },
            {
                "verse": "Amaricatam graviter,"
            },
            {
                "verse": "Quam teneas memoriter"
            },
            {
                "verse": "Et secum dole pariter."
            },
            {
                "verse": "Te Crucifixo iungere"
            },
            {
                "verse": "Et intime compatere,"
            },
            {
                "verse": "Quasi pendenti loquere"
            },
            {
                "verse": "Et verbis istis utere:"
            },
            {
                "verse": "Dulcis Iesu, cur moreris"
            },
            {
                "verse": "Pro reprobis et miseris?"
            },
            {
                "verse": "Quidquid in cruce pateris,"
            },
            {
                "verse": "Totum fuit pro ceteris."
            },
            {
                "verse": "Cur pendis in patibulo,"
            },
            {
                "verse": "Tactus amoris stimulo,"
            },
            {
                "verse": "Mortis percussus iaculo"
            },
            {
                "verse": "Pro liberando populo?"
            },
            {
                "verse": "Cur es in cruce sitiens"
            },
            {
                "verse": "Et tam despecte moriens,"
            },
            {
                "verse": "Iesu, fons indeficiens,"
            },
            {
                "verse": "Qui es perfectus Oriens?"
            },
            {
                "verse": "Iesu, vita dulcissima,"
            },
            {
                "verse": "Lux animae clarissima,"
            },
            {
                "verse": "Cur in cruce vilissima"
            },
            {
                "verse": "Pendes morte turpissima?"
            },
            {
                "verse": "Quod pateris nos fecimus,"
            },
            {
                "verse": "Quod bibis nos infudimus,"
            },
            {
                "verse": "Tu rex innocentissimus,"
            },
            {
                "verse": "Nos sumus, qui peccavimus!"
            },
            {
                "verse": "Dulcis Iesu, quem sitio,"
            },
            {
                "verse": "Praesta mihi quod cupio,"
            },
            {
                "verse": "Ut sanctae crucis nimio"
            },
            {
                "verse": "Me pascas desiderio."
            },
            {
                "verse": "Fac mihi delectabile,"
            },
            {
                "verse": "Signum crucis mirabile,"
            },
            {
                "verse": "Tam dulce, tam amabile,"
            },
            {
                "verse": "Quod sit inenarrabile."
            },
            {
                "verse": "Fac ut in Cruce gaudiam,"
            },
            {
                "verse": "Crucis amore langueam"
            },
            {
                "verse": "Nec satiari valeam"
            },
            {
                "verse": "Donec in carne maneam."
            },
            {
                "verse": "Et fac ut non praeteream"
            },
            {
                "verse": "Crucem, clavos et lanceam"
            },
            {
                "verse": "Sputa, coronam spineam"
            },
            {
                "verse": "Tuam vestem purpuream."
            },
            {
                "verse": "In his mihi satietas"
            },
            {
                "verse": "Et dulcor et ebrietas,"
            },
            {
                "verse": "Mei cordis iucunditas"
            },
            {
                "verse": "Sit Crucifixi pietas."
            },
            {
                "verse": "Sanctae Crucis memoria"
            },
            {
                "verse": "Sit mihi pro victoria,"
            },
            {
                "verse": "Qua mala vincam omnia,"
            },
            {
                "verse": "Sim in caelesti gloria."
            },
            {
                "verse": "O tu, qui legis talia"
            },
            {
                "verse": "Tam gesta triumphalia,"
            },
            {
                "verse": "Pone crucis magnalia"
            },
            {
                "verse": "Ad cordis penetralia."
            },
            {
                "verse": "Intende spiritualibus"
            },
            {
                "verse": "Beatae crucis laudibus"
            },
            {
                "verse": "Ut angelorum caetibus"
            },
            {
                "verse": "Iungaris in caelestibus."
            }
        ],
        [
            {
                "verse": "O crux, frutex salvificus"
            },
            {
                "verse": "Vivo fonte rigatus,"
            },
            {
                "verse": "Cuius flos aromaticus"
            },
            {
                "verse": "Fructus desideratus."
            },
            {
                "verse": "Iesus, ex Deo genitus"
            },
            {
                "verse": "Iesus, praefiguratus,"
            },
            {
                "verse": "Iesus, emissus caelitus"
            },
            {
                "verse": "Iesus, Maria natus."
            },
            {
                "verse": "Iesus, conformis Patribus"
            },
            {
                "verse": "Iesus, magis monstratus,"
            },
            {
                "verse": "Iesus, submissus legibus,"
            },
            {
                "verse": "Iesus, regno fugatus."
            },
            {
                "verse": "Iesus, baptista caelicus,"
            },
            {
                "verse": "Iesus, hoste tentatus,"
            },
            {
                "verse": "Iesus, signis mirificus"
            },
            {
                "verse": "Iesus, transfiguratus."
            },
            {
                "verse": "Iesus, pastor sollicitus,"
            },
            {
                "verse": "Iesus, fletu rigatus,"
            },
            {
                "verse": "Iesus, rex orbis agnitus"
            },
            {
                "verse": "Iesus, panis sacratus."
            },
            {
                "verse": "Iesus, dolo venundatus,"
            },
            {
                "verse": "Iesus, orans prostratus,"
            },
            {
                "verse": "Iesus, turba circumdatus,"
            },
            {
                "verse": "Iesus, vinculis ligatus."
            },
            {
                "verse": "Iesus, notis incognitus"
            },
            {
                "verse": "Iesus, vultu velatus"
            },
            {
                "verse": "Iesus, Pilato traditus"
            },
            {
                "verse": "Iesus, morte damnatus."
            },
            {
                "verse": "Iesus, spretus ab omnibus"
            },
            {
                "verse": "Iesus, cruci clavatus,"
            },
            {
                "verse": "Iesus, iunctus latronibus,"
            },
            {
                "verse": "Iesus, felle potatus."
            },
            {
                "verse": "Iesus, sol morte pallidus"
            },
            {
                "verse": "Iesus, translanceatus,"
            },
            {
                "verse": "Iesus, cruore madidus"
            },
            {
                "verse": "Iesus, intumulatus."
            },
            {
                "verse": "Iesus, triumphans mortuus,"
            },
            {
                "verse": "Iesus, resurgens beatus,"
            },
            {
                "verse": "Iesus, decor praecipuus"
            },
            {
                "verse": "Iesus, orbi praelatus."
            },
            {
                "verse": "Iesus, ductor exercitus"
            },
            {
                "verse": "Iesus, coelo levatus,"
            },
            {
                "verse": "Iesus, largitor Spiritus,"
            },
            {
                "verse": "Iesus, laxans reatus."
            },
            {
                "verse": "Iesus, testis veridicus"
            },
            {
                "verse": "Iesus, iudex iratus,"
            },
            {
                "verse": "Iesus, victor magnificus"
            },
            {
                "verse": "Iesus, sponsus ornatus."
            },
            {
                "verse": "Iesus, rex regis filius,"
            },
            {
                "verse": "Iesus, liber signatus,"
            },
            {
                "verse": "Iesus, fontalis radius,"
            },
            {
                "verse": "Iesus, finis optatus."
            },
            {
                "verse": "His nos ciba fructibus,"
            },
            {
                "verse": "Illustra cogitatus,"
            },
            {
                "verse": "Rectis duc itineribus,"
            },
            {
                "verse": "Hostis frange conatus."
            },
            {
                "verse": "Sacris reple fulgoribus,"
            },
            {
                "verse": "Spira pios afflatus,"
            },
            {
                "verse": "Sisque Christum timentibus"
            },
            {
                "verse": "Tranquillus vitae status."
            }
        ],
        [
            {
                "verse": "Recordare sanctae crucis"
            },
            {
                "verse": "Qui perfectam vitam ducis,"
            },
            {
                "verse": "Collaetare iugiter."
            },
            {
                "verse": "Sanctae crucis recordare"
            },
            {
                "verse": "Et in ipsa meditare"
            },
            {
                "verse": "Insatiabiliter."
            },
            {
                "verse": "Stes in cruce, Christo duce,"
            },
            {
                "verse": "Donec vivis in hac luce"
            },
            {
                "verse": "Modo procul dubio."
            },
            {
                "verse": "Non quiescas, non tepescas,"
            },
            {
                "verse": "In hoc crescas, ut calescas"
            },
            {
                "verse": "Cordis desiderio."
            },
            {
                "verse": "Ama crucem, mundi lucem,"
            },
            {
                "verse": "Et habebis Christum ducem"
            },
            {
                "verse": "Per aeterna saecula."
            },
            {
                "verse": "Cruce corpus circumcinge,"
            },
            {
                "verse": "Hac constringe, manu pinge"
            },
            {
                "verse": "Consignando singula."
            },
            {
                "verse": "Cor in cruce, crux in corde,"
            },
            {
                "verse": "Absque sorde sit in corde"
            },
            {
                "verse": "Quae tranquillum faciat."
            },
            {
                "verse": "Lingua crux efficiatur,"
            },
            {
                "verse": "Crucem promat et loquatur"
            },
            {
                "verse": "Et nunquam deficiat."
            },
            {
                "verse": "Crux in corde, crux in ore"
            },
            {
                "verse": "Quodam intimo sapore"
            },
            {
                "verse": "Det libi dulcedinem."
            },
            {
                "verse": "Crux in membris dominetur"
            },
            {
                "verse": "Et ubique situetur"
            },
            {
                "verse": "Intra totum hominem."
            },
            {
                "verse": "Cor a cruce sorbeatur"
            },
            {
                "verse": "Et in illam rapiatur"
            },
            {
                "verse": "Amoris incendio."
            },
            {
                "verse": "Dissipata carnis rixa,"
            },
            {
                "verse": "Mens sit tota crucifixa"
            },
            {
                "verse": "Spiritali gaudio."
            },
            {
                "verse": "Specialem fer amorem"
            },
            {
                "verse": "Et praecipuum honorem"
            },
            {
                "verse": "Cruci salutiferae."
            },
            {
                "verse": "Cum fervore medullarum,"
            },
            {
                "verse": "Nisu virium tuarum"
            },
            {
                "verse": "Velis hanc deligere."
            },
            {
                "verse": "In praeclara cruce stude"
            },
            {
                "verse": "Et in ipsa te reclude"
            },
            {
                "verse": "Magna cum laetitia."
            },
            {
                "verse": "Christo sis confixus cruci,"
            },
            {
                "verse": "Ut sic valeas perduci"
            },
            {
                "verse": "Secum ad caelestia."
            },
            {
                "verse": "Quaere crucem, quaere clavos,"
            },
            {
                "verse": "Quaere manus, pedes clavos,"
            },
            {
                "verse": "Quaere fossa lateris."
            },
            {
                "verse": "Ibi plaude, ibi gaude"
            },
            {
                "verse": "Sine fraude, summa laude,"
            },
            {
                "verse": "Quantumcumque poteris."
            },
            {
                "verse": "Istud pactum non sit fractum,"
            },
            {
                "verse": "Crux praecedat omnem actum"
            },
            {
                "verse": "Ut succedant prospera."
            },
            {
                "verse": "Crux est optima medela,"
            },
            {
                "verse": "Contra zabulonis tela"
            },
            {
                "verse": "Valde salutifera."
            },
            {
                "verse": "Sis in cruce Christi totus,"
            },
            {
                "verse": "Prompto animo devotus,"
            },
            {
                "verse": "Iubilo dulcedinis."
            },
            {
                "verse": "Servum Dei crux defendit,"
            },
            {
                "verse": "Comprehendit et ostendit"
            },
            {
                "verse": "Vitam rectitudinis."
            },
            {
                "verse": "Cum tentatus et afflictus,"
            },
            {
                "verse": "Derelictus, quasi victus"
            },
            {
                "verse": "Es inter angustias;"
            },
            {
                "verse": "Non sis piger neque lentus,"
            },
            {
                "verse": "Sed sollicite intentus"
            },
            {
                "verse": "Cruce frontem munias."
            },
            {
                "verse": "Cum quiescis, aut laboras,"
            },
            {
                "verse": "Quando rides, quando ploras"
            },
            {
                "verse": "Doles sive gaudeas,"
            },
            {
                "verse": "Quando vadis, quando venis,"
            },
            {
                "verse": "In solatiis, in poenis"
            },
            {
                "verse": "Crucem corde teneas."
            },
            {
                "verse": "Crux in omnibus pressuris"
            },
            {
                "verse": "Et in gravibus et duris"
            },
            {
                "verse": "Est tutum remedium."
            },
            {
                "verse": "Crux in poenis et tormentis"
            },
            {
                "verse": "Est dulcedo piae mentis"
            },
            {
                "verse": "Et verum refugium."
            },
            {
                "verse": "Crux est porta paradisi,"
            },
            {
                "verse": "In qua Sancti sunt confisi,"
            },
            {
                "verse": "Qui vicerunt omnia."
            },
            {
                "verse": "Crux est mundi medicina,"
            },
            {
                "verse": "Per quam bonitas divina"
            },
            {
                "verse": "Fecit mirabilia."
            },
            {
                "verse": "Crux est salus animarum,"
            },
            {
                "verse": "Verum lumen et praeclarum"
            },
            {
                "verse": "Et dulcedo cordium."
            },
            {
                "verse": "Crux est vita Beatorum"
            },
            {
                "verse": "Et thesaurus perfectorum,"
            },
            {
                "verse": "Et decor et gaudium."
            },
            {
                "verse": "Crux est speculum virtutis,"
            },
            {
                "verse": "Gloriosae dux salutis,"
            },
            {
                "verse": "Tota spes fidelium."
            },
            {
                "verse": "Crux est decus salvandorum"
            },
            {
                "verse": "Et solatium eorum"
            },
            {
                "verse": "Atque desiderium."
            },
            {
                "verse": "Crux est navis, crux est portus,"
            },
            {
                "verse": "Crux deliciarum hortus"
            },
            {
                "verse": "In quo florent omnia."
            },
            {
                "verse": "Crux est fortis armatura"
            },
            {
                "verse": "Et protectio secura"
            },
            {
                "verse": "Conterens daemonia."
            },
            {
                "verse": "Crux est arbor decorata"
            },
            {
                "verse": "Christi sanguine sacrata,"
            },
            {
                "verse": "Cunctis plena fructibus,"
            },
            {
                "verse": "Quibus animae fruuntur"
            },
            {
                "verse": "Cum supernis nutriuntur"
            },
            {
                "verse": "Cibis in caelestibus."
            },
            {
                "verse": "O quam felix permanebis,"
            },
            {
                "verse": "Nunc in cruce si studebis,"
            },
            {
                "verse": "Donec mundo vixeris!"
            },
            {
                "verse": "Sine fine laetus eris"
            },
            {
                "verse": "Tu, qui sanctam crucem quaeris"
            },
            {
                "verse": "Si perseveraveris."
            },
            {
                "verse": "Crucem quaere, crucem gere,"
            },
            {
                "verse": "Christi crucem intuere"
            },
            {
                "verse": "Ut amore langueas."
            },
            {
                "verse": "Summa fide crucem vide"
            },
            {
                "verse": "Et plenissime confide,"
            },
            {
                "verse": "Donec vitam habeas."
            },
            {
                "verse": "Circa crucem exercere,"
            },
            {
                "verse": "Mente debes huic placere"
            },
            {
                "verse": "Et hanc corde gerere."
            },
            {
                "verse": "Hoc est opus salutare"
            },
            {
                "verse": "Circa crucem laborare"
            },
            {
                "verse": "Corde, ore et opere."
            },
            {
                "verse": "Recordare, frater pie,"
            },
            {
                "verse": "Septem vicibus in die,"
            },
            {
                "verse": "Passionis Domini,"
            },
            {
                "verse": "Per quam sumus liberati"
            },
            {
                "verse": "Et aeternae vitae dati"
            },
            {
                "verse": "Et supremo lumini."
            },
            {
                "verse": "Hanc si amas et honoras,"
            },
            {
                "verse": "Dicas illi certas horas,"
            },
            {
                "verse": "Adhibendo, studium:"
            },
            {
                "verse": "Horam primam, matutinam,"
            },
            {
                "verse": "Tertiam, sextam, vespertinam"
            },
            {
                "verse": "Nonam, completorium."
            },
            {
                "verse": "Quando sedes, stas et iaces,"
            },
            {
                "verse": "Quando loqueris et taces,"
            },
            {
                "verse": "Fessus cum quieveris,"
            },
            {
                "verse": "Christum quaeras in quo speras,"
            },
            {
                "verse": "Crucifixum corde geras"
            },
            {
                "verse": "Ubicumque fueris."
            },
            {
                "verse": "Diligenter pone mentem"
            },
            {
                "verse": "Super Christum patientem"
            },
            {
                "verse": "Et sibi condoleas."
            },
            {
                "verse": "Christi mortem, christiane,"
            },
            {
                "verse": "Plange sero atque mane"
            },
            {
                "verse": "Et in planctu gaudeas."
            },
            {
                "verse": "Quam despectus, quam deiectus"
            },
            {
                "verse": "Rex coelorum est effectus,"
            },
            {
                "verse": "Ut salvaret saeculum!"
            },
            {
                "verse": "Esurivit et sitivit,"
            },
            {
                "verse": "Pauper et egenus ivit"
            },
            {
                "verse": "Usque ad patibulum."
            },
            {
                "verse": "Recordare paupertatis"
            },
            {
                "verse": "Et extremae vilitatis"
            },
            {
                "verse": "Et gravis supplicii"
            },
            {
                "verse": "Si es compos rationis,"
            },
            {
                "verse": "Esto memor passionis,"
            },
            {
                "verse": "Fellis et absinthii."
            },
            {
                "verse": "Cum deductus est immensus"
            },
            {
                "verse": "Et in cruce tunc suspensus,"
            },
            {
                "verse": "Fugerunt discipuli."
            },
            {
                "verse": "Manus, pedes perfoderunt,"
            },
            {
                "verse": "Et aceto potaverunt"
            },
            {
                "verse": "Summum Regem saeculi."
            },
            {
                "verse": "Cuius oculi beati"
            },
            {
                "verse": "Sunt in cruce obscurati,"
            },
            {
                "verse": "Et vultus expalluit."
            },
            {
                "verse": "Suo corpori tunc nudo"
            },
            {
                "verse": "Non remansit pulcritudo,"
            },
            {
                "verse": "Decor omnis aufugit."
            },
            {
                "verse": "Propter hominum peccata"
            },
            {
                "verse": "Sua caro cruciata"
            },
            {
                "verse": "Fuit inter verbera."
            },
            {
                "verse": "Membra sua sunt distenta"
            },
            {
                "verse": "Propter aspera tormenta"
            },
            {
                "verse": "Et illata vulnera."
            },
            {
                "verse": "Inter magnos cruciatus"
            },
            {
                "verse": "Est in cruce lacrymatus"
            },
            {
                "verse": "Et emisit spiritum."
            },
            {
                "verse": "Suspiremus et fleamus,"
            },
            {
                "verse": "Toto corde doleamus"
            },
            {
                "verse": "Super Unigenitum."
            },
            {
                "verse": "Qui haec audis ingemisce,"
            },
            {
                "verse": "Et in istis planctum misce"
            },
            {
                "verse": "Et cordis moestitias."
            },
            {
                "verse": "Corpus ange, corde plange,"
            },
            {
                "verse": "Mentem frange, manu tange,"
            },
            {
                "verse": "Christi mortis saevitias."
            },
            {
                "verse": "Virum respice dolorum,"
            },
            {
                "verse": "Et novissimum virorum,"
            },
            {
                "verse": "Fortem ad supplicia,"
            },
            {
                "verse": "Tibi gratum sit et aequum"
            },
            {
                "verse": "Iam in cruce mori secum,"
            },
            {
                "verse": "Compati convitia."
            },
            {
                "verse": "Quando vides te afflictum,"
            },
            {
                "verse": "Desolatum, ita victum"
            },
            {
                "verse": "Quod quasi deficias;"
            },
            {
                "verse": "Christi cogites dolores"
            },
            {
                "verse": "Graves poenas et moerores,"
            },
            {
                "verse": "Sputa, contumelias."
            },
            {
                "verse": "Bone frater, quiquid agas,"
            },
            {
                "verse": "Crucifixi vide plagas"
            },
            {
                "verse": "Et sibi compatere."
            },
            {
                "verse": "Omni tempore sint tibi,"
            },
            {
                "verse": "Quasi spiritales cibi,"
            },
            {
                "verse": "His gaudenter fruere."
            },
            {
                "verse": "Crucifixe, fac me sortem,"
            },
            {
                "verse": "Ut libenter tuam mortem"
            },
            {
                "verse": "Plangam, donec vixero,"
            },
            {
                "verse": "Tecum volo vulnerari,"
            },
            {
                "verse": "Te libenter amplexari"
            },
            {
                "verse": "In cruce desidero."
            },
            {
                "verse": "Da dolorem quasi rorem,"
            },
            {
                "verse": "Ut Te plorem Redemptorem"
            },
            {
                "verse": "Christum, qui me refoves."
            },
            {
                "verse": "Non te plices sed felices"
            },
            {
                "verse": "Cicatrices mille vices"
            },
            {
                "verse": "Tuas in me refoves."
            },
            {
                "verse": "Totum sit, quod ego dixi,"
            },
            {
                "verse": "Ad honorem Crucifixi,"
            },
            {
                "verse": "Ad laudem et gloriam;"
            },
            {
                "verse": "Ut meorum peccatorum"
            },
            {
                "verse": "Gloriosus rex coelorum"
            },
            {
                "verse": "Mihi donet veniam."
            }
        ],
        [
            {
                "verse": "primum verbum"
            },
            {
                "verse": "Iesu salutis hostia, salutis sacrificium,"
            },
            {
                "verse": "Iesu salutis gratia, salutis beneficium,"
            },
            {
                "verse": "Iesu tuta fiducia, tutum refugium,"
            },
            {
                "verse": "Tu pro humano genere captivum redime,"
            },
            {
                "verse": "Tu pro humano federe ut exulem reduceres,"
            },
            {
                "verse": "Tu pro humano scelere, culpas nostras tolle."
            },
            {
                "verse": "Tu pro divino munere, ut nos Deo coniungeres"
            },
            {
                "verse": "Non recusasti vincula, non flagella, non verbera,"
            },
            {
                "verse": "Non latronum patibula, non livores, non vulnera."
            },
            {
                "verse": "Sed dum te crux susciperet, et hostis in te fremeret,"
            },
            {
                "verse": "Dum malleus percuteret, et clavus carnem scinderet,"
            },
            {
                "verse": "Dum sensum dolor angeret angustiaque cresceret;"
            },
            {
                "verse": "Patrem rogasti precibus, ut tanquam ignorantibus"
            },
            {
                "verse": "Tuis ignoscat hostibus, ac te crucifigentibus"
            },
            {
                "verse": "Dicens: Pater, ignosce illis, quia nesciunt quid faciunt."
            },
            {
                "verse": "oratio"
            },
            {
                "verse": "O mitis patientia, o mansueta mititas,"
            },
            {
                "verse": "O immensa clementia, o immensa benignitas"
            },
            {
                "verse": "Qui ut ovis mitissima non promis quaerimoniam,"
            },
            {
                "verse": "Qui ut mater carissima iam excusas iniuriam,"
            },
            {
                "verse": "Ut anima dulcissima tenes benevolentiam,"
            },
            {
                "verse": "Ut voluntas piissima praebes misericordiam."
            },
            {
                "verse": "Ad te vadit spes animae. Ad te clamant suspiria,"
            },
            {
                "verse": "Ad te decurrunt lacrimae, et pulsant desideria"
            },
            {
                "verse": "Confidenter dicentia: ignosce nobis domine."
            },
            {
                "verse": "secundum verbum"
            },
            {
                "verse": "Iesu largitor veniae, Iesu solamen tristium,"
            },
            {
                "verse": "Iesu laus penitentiae, Iesu spes penitentium,"
            },
            {
                "verse": "Dum penderes innoxius, horum in poena socius"
            },
            {
                "verse": "Dum te unus argueret et stulte reprehenderet,"
            },
            {
                "verse": "Dum insultans insurgeret et blasphemando diceret:"
            },
            {
                "verse": "Si tu es Dei filius, salva temetipsum et nos,"
            },
            {
                "verse": "Esto tibi propitius, sicut salvasti alios;"
            },
            {
                "verse": "Dum alter hunc corriperet, et hunc stultum ostenderet,"
            },
            {
                "verse": "Dum se malum concederet, et te iustum assereret,"
            },
            {
                "verse": "Dum ad te se converteret, et supplex tibi diceret:"
            },
            {
                "verse": "Memento mei domine, dum ad tuum pervenis"
            },
            {
                "verse": "Regnum plenum dulcedine, dum te regem ostenderis,"
            },
            {
                "verse": "Tu amans poenitentiam, corda trahens per gratiam,"
            },
            {
                "verse": "Non solum hanc memoriam concessisti, sed gloriam,"
            },
            {
                "verse": "Dicens: Amen dico tibi: hodie mecum eris in paradiso."
            },
            {
                "verse": "oratio"
            },
            {
                "verse": "O prompta Dei caritas, prompta misericordia,"
            },
            {
                "verse": "O prompta liberalitas, prompta munificentia,"
            },
            {
                "verse": "Ad te currit devotio. Ad te redit memoria,"
            },
            {
                "verse": "Coram te fit confessio, tibi patent praecordia,"
            },
            {
                "verse": "Ideo cum fiducia, tibi precamur Domine,"
            },
            {
                "verse": "Qui es sine malitia, solus et sine crimine."
            },
            {
                "verse": "In tua patientia, memento nostri domine."
            },
            {
                "verse": "tertium verbum"
            },
            {
                "verse": "Iesu lux et rex gloriae, fili Dei et hominis,"
            },
            {
                "verse": "Iesu flos pudicitiae, fili Mariae Virginis,"
            },
            {
                "verse": "Dum haec Virgo sanctissima tota plena doloribus"
            },
            {
                "verse": "Genitrix amantissima, tot confecta moeroribus"
            },
            {
                "verse": "Tua mater carissima, tota percussa fletibus"
            },
            {
                "verse": "Nutrix diligentissima tota fracta singultibus"
            },
            {
                "verse": "Iuxta crucem assisteret, et te pendentem cerneret,"
            },
            {
                "verse": "Dum tormenta conspiceret et pro luctu deficeret;"
            },
            {
                "verse": "Tu videns matrem flebilem, pressam amaritudine"
            },
            {
                "verse": "Matrem tam venerabilem, dignam beatitudine,"
            },
            {
                "verse": "Videns quoque discipulum amatum et amabilem,"
            },
            {
                "verse": "Fidelem dei famulum, Iohannem vita nobilem,"
            },
            {
                "verse": "Alloquens ambos dulciter, piae vocis oraculo"
            },
            {
                "verse": "Commendasti benigniter matrem Christi discipulo"
            },
            {
                "verse": "Dicens matri: mulier, ecce filius tuus:"
            },
            {
                "verse": "Deinde discipulo: ecce mater tua."
            },
            {
                "verse": "oratio"
            },
            {
                "verse": "O qualis permutatio, o quanta inequalitas,"
            },
            {
                "verse": "O qualis desolatio, o quae matris acerbitas!"
            },
            {
                "verse": "Dum custos matri traditur, pro magistro discipulus,"
            },
            {
                "verse": "Dum per matrem suscipitur, pro Deo vir pauperculus,"
            },
            {
                "verse": "Dum matri custos mittitur, pro rege simplex famulus,"
            },
            {
                "verse": "Sic tue Iesu gratiae me commendo humiliter,"
            },
            {
                "verse": "Tuaeque providentiae me committo perenniter,"
            },
            {
                "verse": "Ut exorante virgine, pro nobis stet suppliciter,"
            },
            {
                "verse": "A peccatorum turbine, simus securi iugiter."
            },
            {
                "verse": "quartum verbum"
            },
            {
                "verse": "Iesu patris ingeniti virtus et sapientia,"
            },
            {
                "verse": "Iesu cuiusque conditi tenor et consistentia,"
            },
            {
                "verse": "Tu virtute mirabili panem multiplicaveras,"
            },
            {
                "verse": "Tu virtute consimili stellam infans induxeras,"
            },
            {
                "verse": "Defunctos suscitaveras, opera mira feceras,"
            },
            {
                "verse": "Morbos omnes sanaveras, totum orbem formaveras."
            },
            {
                "verse": "Tu virtute terribili demonia eieceras,"
            },
            {
                "verse": "Tu virtute consimili hostes tuos prostraveras."
            },
            {
                "verse": "Sed affixus patibulo, patri factus obediens"
            },
            {
                "verse": "Iussu patris ut vinculo victus manens et patiens,"
            },
            {
                "verse": "Qui vult quod hanc angustiam ut infimus sustineas,"
            },
            {
                "verse": "Nec dictam patientiam a te liberans exerceas."
            },
            {
                "verse": "Quapropter tuo sensu condolens naturaliter"
            },
            {
                "verse": "Clamorem confers planctui dicens lamentabiliter:"
            },
            {
                "verse": "Heli, Heli lama sabathani, hoc est Deus meus,"
            },
            {
                "verse": "Deus meus ut quid dereliquisti me."
            },
            {
                "verse": "oratio"
            },
            {
                "verse": "O lamentum mirabile, salutem agens hominum,"
            },
            {
                "verse": "O innocens cor humile, poenas deplorans criminum,"
            },
            {
                "verse": "Ad te fert me compassio, pro me te pati sentio."
            },
            {
                "verse": "Ante te me proicio, tecumque luctum facio."
            },
            {
                "verse": "Nam iste luctus utilis est mihi pro solatio"
            },
            {
                "verse": "Qui mihi praemialis sit in aeterno gaudio."
            },
            {
                "verse": "quintum verbum"
            },
            {
                "verse": "Iesu dulcis memoria, sitibunda dilectio,"
            },
            {
                "verse": "Iesu dulcis fiducia, laetabunda refectio,"
            },
            {
                "verse": "Dum extensus existeres super aram patibuli,"
            },
            {
                "verse": "Dum immolatus ageres redemptionem populi,"
            },
            {
                "verse": "Dum te nudum aspiceret mundus instar spectaculi,"
            },
            {
                "verse": "Dum lamentum ostenderet super te vultus saeculi,"
            },
            {
                "verse": "Dum hostes de te luderent, et noti tui fugerent,"
            },
            {
                "verse": "Dum clavi membra tenderent et nervi se contraherent,"
            },
            {
                "verse": "Dum vulnera tumescerent et humores defluerent,"
            },
            {
                "verse": "Dum carnes contremiscerent et virtutes arescerent;"
            },
            {
                "verse": "Sitim supsisti fervidam, sitim amore languidam,"
            },
            {
                "verse": "Sitim virtutum cupidam, nostrae salutis avidam,"
            },
            {
                "verse": "Benigne dicens: sitio. Hominum fidem cupio"
            },
            {
                "verse": "Salutemque desidero, pro qua pati me offero."
            },
            {
                "verse": "oratio"
            },
            {
                "verse": "O sitis saluberima exoptans amicitias,"
            },
            {
                "verse": "O sitis cordis intima frangens concupiscentias,"
            },
            {
                "verse": "Praesta ut ad te sitiam, et ista siti ardeam,"
            },
            {
                "verse": "Pravam sitim effugiam donec ad te fontem transeam."
            },
            {
                "verse": "Potumque vitae hauriam, quo felix semper maneam,"
            },
            {
                "verse": "Et Deum meum videam sanctam ingressus patriam."
            },
            {
                "verse": "sextum verbum"
            },
            {
                "verse": "Iesu nostra redemptio, Iesu redemptor hominum,"
            },
            {
                "verse": "Iesu nostra dilectio, Iesu salus credentium,"
            },
            {
                "verse": "Dum per crucis misterium diligenter perageres"
            },
            {
                "verse": "Redemptoris officium ut homines redimeres"
            },
            {
                "verse": "Sustinendo supplicium, ut inde nos eriperes;"
            },
            {
                "verse": "Consumans sacrificium tuae carnis et sanguinis,"
            },
            {
                "verse": "Consumans pacis proelium salutaris certaminis,"
            },
            {
                "verse": "Consumans transitorium cursum huius imaginis,"
            },
            {
                "verse": "Consumans opificium redemptionis hominis,"
            },
            {
                "verse": "Dum mortis horam cerneres, dum hac vita deficeres,"
            },
            {
                "verse": "Dum finem iam contingeres, dum omnia perficeres,"
            },
            {
                "verse": "Ut in summa concluderes dixisti: Consumatum est."
            },
            {
                "verse": "Nam Iesus crucifixus est, et agnus immolatus est,"
            },
            {
                "verse": "Sanguis eius effusus et praetium solutum est."
            },
            {
                "verse": "Diabolus devictus est et bellum consumatum,"
            },
            {
                "verse": "Chirografum deletum est, et homo iam redemptus est."
            },
            {
                "verse": "oratio"
            },
            {
                "verse": "O bonitas boni Iesu, qui est nostra iustitia,"
            },
            {
                "verse": "O veritas veri Iesu, qui est nostra scientia,"
            },
            {
                "verse": "O caritas cari Iesu, qui est nostra redemptio,"
            },
            {
                "verse": "O sanctitas sancti Iesu, nostra sanctificatio,"
            },
            {
                "verse": "Consumma nobis gratiam et consumma iustitiam,"
            },
            {
                "verse": "Consumma conscientiam, et consumma laetitiam."
            },
            {
                "verse": "septimum verbum"
            },
            {
                "verse": "Iesu via rectissima, Iesu salutis hostium,"
            },
            {
                "verse": "Iesu porta tutissima, Iesu protector omnium."
            },
            {
                "verse": "Iesu salubris veritas, et lux mentem illuminans,"
            },
            {
                "verse": "Iesu vitae felicitas, dulcor in corde iubilans;"
            },
            {
                "verse": "Dum in extremis ageres, ut animam deponeres,"
            },
            {
                "verse": "Dum hanc vitam desereres ut ad limbum descenderes,"
            },
            {
                "verse": "Volens viam ostendere per quam debemus pergere,"
            },
            {
                "verse": "Volens cunctos instruere, qui facti sunt de pulvere,"
            },
            {
                "verse": "Volens illum ostendere qui potest nos defendere,"
            },
            {
                "verse": "In quo debent considere, qui mortem debent capere;"
            },
            {
                "verse": "Tuum sacratum Spiritum, tuo patri sanctissimo,"
            },
            {
                "verse": "Commendasti per gemitum, sermone devotissimo dicens:"
            },
            {
                "verse": "Pater in manus tuas, commendo spiritum meum."
            },
            {
                "verse": "Et inclinato capite, fixus in crucis stipite,"
            },
            {
                "verse": "Acriter cruentato te, turpiter et indebite"
            },
            {
                "verse": "Tu emisisti spiritum, et orbis talem fremitum,"
            },
            {
                "verse": "Quod quisque per circuitum tuum percepit obitum."
            },
            {
                "verse": "Ut cuncta fletum facerent, et elementa tremerent"
            },
            {
                "verse": "Ut saxu se dirumperent et sepulchra se panderent,"
            },
            {
                "verse": "Ut terremotus fieret, velum templi se scinderet,"
            },
            {
                "verse": "Ut luna retro cederet, solque contenebresceret,"
            },
            {
                "verse": "Ut mundus ingemisceret, et natura flens diceret:"
            },
            {
                "verse": "Ego lugens deficio, vel Deo inest passio."
            },
            {
                "verse": "oratio"
            },
            {
                "verse": "O mors, mors lacrimabilis, super quam plorant omnia,"
            },
            {
                "verse": "O mors, mors lamentabilis, super quam flent innoxia,"
            },
            {
                "verse": "O mors, mors ammirabilis, qua suscitantur mortui,"
            },
            {
                "verse": "O mors, mors amicabilis, qua exaltantur strenui,"
            },
            {
                "verse": "O mors sacra, mors nobilis, per quam delentur scelera,"
            },
            {
                "verse": "O mors pia, mors utilis, per quam donantur proemia;"
            },
            {
                "verse": "Praesta ut haec memoria, nos teneat continue,"
            },
            {
                "verse": "Et stimulet praecordia, corque pungat assidue,"
            },
            {
                "verse": "Ut menti lumen influat, et in agendis instruat,"
            },
            {
                "verse": "Ut nos a culpis eruat, et vitae donum tribuat."
            }
        ],
        [
            {
                "verse": "Salve virgo virginum, stella matutina,"
            },
            {
                "verse": "Sordidorum criminum vera medicina,"
            },
            {
                "verse": "Consolatrix hominum qui sunt in ruina,"
            },
            {
                "verse": "O vere peccaminum vera draconina."
            },
            {
                "verse": "Regina regnantium, virgo puellaris,"
            },
            {
                "verse": "Peperisti filium, mater singularis,"
            },
            {
                "verse": "Sacratum pallacium dei convocaris,"
            },
            {
                "verse": "Divinum auxilium nobis largiaris."
            },
            {
                "verse": "Fons Misericordiae dici meruisti"
            },
            {
                "verse": "Atque mater gratiae que concepisti"
            },
            {
                "verse": "Summum regem gloriae quem peperisti,"
            },
            {
                "verse": "Largitorem veniae mundo contulisti."
            },
            {
                "verse": "Vita via veritas est de terra nata"
            },
            {
                "verse": "Et tua virginitas restat illibata,"
            },
            {
                "verse": "Nam tua humilitas fuit operata"
            },
            {
                "verse": "Quod in te divinitas esset incarnata."
            },
            {
                "verse": "Dulcedo dulcedinis fructus benedictus"
            },
            {
                "verse": "Ventris tui virginis, Agnus Dei dictus"
            },
            {
                "verse": "Cuius unda sanguinis, unda derelictus"
            },
            {
                "verse": "Totus labe criminis est et demon victus."
            },
            {
                "verse": "Et spes nostra solida est virgo Maria,"
            },
            {
                "verse": "Virga Iesse florida ut in Isaya"
            },
            {
                "verse": "Rore coeli madida de prophetia (?)"
            },
            {
                "verse": "Pulchra ut nix, candida mater Dei pia."
            },
            {
                "verse": "Salve lux fidelium fulgens ut aurora"
            },
            {
                "verse": "Quae es supra lilium pulchra et decora,"
            },
            {
                "verse": "Omne quod est noxium tolle sine mora"
            },
            {
                "verse": "Et Dei auxilium pro nobis implora."
            },
            {
                "verse": "Ad te clamant miseri multum desolati,"
            },
            {
                "verse": "Nobis aperi aures pectoris sacrati"
            },
            {
                "verse": "Ut a fauce inferi per te liberati,"
            },
            {
                "verse": "Consequamur liberi viam tui nati."
            },
            {
                "verse": "Clamamus devotius ad te sospirantes"
            },
            {
                "verse": "Et affetuosius te pie precantes:"
            },
            {
                "verse": "Dele quod miserius male cogitantes"
            },
            {
                "verse": "Gessemus exterius opere peccantes."
            },
            {
                "verse": "Exules exilio omnes sumus dati,"
            },
            {
                "verse": "Pro parentum vitio gloria privati,"
            },
            {
                "verse": "Paradisi gaudio et exhorbitati"
            },
            {
                "verse": "Tuo beneficio sumus separati,"
            },
            {
                "verse": "Filii suspiriis prodere coguntur"
            },
            {
                "verse": "Mundi pro miseria per quam involuntur,"
            },
            {
                "verse": "Ad damnata vitia saepe dilabuntur,"
            },
            {
                "verse": "Sed misericordia tua fulciuntur."
            },
            {
                "verse": "Evae lapsus intulit damnum desperatum"
            },
            {
                "verse": "Et a nobis abstulit gaudium beatum,"
            },
            {
                "verse": "Ut post Evam contulit virgini incarnatum"
            },
            {
                "verse": "Quomodo mortem sustulit, diluit peccatum."
            },
            {
                "verse": "Ad te clamant iugiter tui famulantes"
            },
            {
                "verse": "Et in te fideliter omnes suspirantes"
            },
            {
                "verse": "Iuvamen tuum humiliter implorantes,"
            },
            {
                "verse": "Quos misericorditer audias clamantes."
            },
            {
                "verse": "Suspiramus fletibus nostris pro peccatis"
            },
            {
                "verse": "Et multis gemitibus per hos perpetratis,"
            },
            {
                "verse": "Sed in te confidimus, mater pietatis,"
            },
            {
                "verse": "Vere penitentibus veniam da gratis."
            },
            {
                "verse": "Gementes recolimus mala retro acta,"
            },
            {
                "verse": "Quae iniqua gessimus mente non coacta,"
            },
            {
                "verse": "Sed in te confidimus Maria intacta,"
            },
            {
                "verse": "Ut a te quae petimus sint in nobis facta."
            },
            {
                "verse": "Et flentes doloribus mente verecunda,"
            },
            {
                "verse": "Lumen nostris cordibus infunde facunda,"
            },
            {
                "verse": "Viciorum sordibus benigne munda"
            },
            {
                "verse": "Iunge nos coelestibus Maria iucunda."
            },
            {
                "verse": "In hac valle miseriae multum tenebrosa"
            },
            {
                "verse": "Hominum sunt genera multum foedosa"
            },
            {
                "verse": "Nam eorum opera sunt contagiosa,"
            },
            {
                "verse": "Propter facta scelera et opprobriosa."
            },
            {
                "verse": "Lacrymarum rivuli omnino prosunt aquae,"
            },
            {
                "verse": "Cum senes et parvuli et plebs unaquaque"
            },
            {
                "verse": "Timeant quod emuli quaerant circumquaque"
            },
            {
                "verse": "Et fratres huius seculi trahunt usquequaque."
            },
            {
                "verse": "Eia ergo digne ad nostras mentes"
            },
            {
                "verse": "Atque lapsus erige, conforta trementes,"
            },
            {
                "verse": "Et errantes corrige te pie quaerentes,"
            },
            {
                "verse": "Miseros nos dirige in te confidentes."
            },
            {
                "verse": "Advocata libera coram Salvatore"
            },
            {
                "verse": "Postulare propera consueto more,"
            },
            {
                "verse": "Et pro gente misera benigno favore"
            },
            {
                "verse": "Natum tuum mitiga materno amore."
            },
            {
                "verse": "Illos pios oculos et misericordes"
            },
            {
                "verse": "Converte ad famulos in bono discordes"
            },
            {
                "verse": "Et ad mala sedulos fortius concordes:"
            },
            {
                "verse": "Nostre carnis stimulos deleas et sordes."
            },
            {
                "verse": "Et Iesum unigenitum fructum benedictum"
            },
            {
                "verse": "Monstra nobis inclitum pium et non fictum,"
            },
            {
                "verse": "Per quam genus perditum a Deo in aevum victum"
            },
            {
                "verse": "Natum in interitum revixit invictum."
            },
            {
                "verse": "Ventris tui viscera Iesum portaverunt,"
            },
            {
                "verse": "Et beata ubera ipsum lactaverunt,"
            },
            {
                "verse": "Cui Iudei vulnera dira intulerunt,"
            },
            {
                "verse": "Et ipsum post verbera cruci tradiderunt."
            },
            {
                "verse": "Nobis post exilium benigne ostende,"
            },
            {
                "verse": "Iesum tuum filium et nobis impende,"
            },
            {
                "verse": "Verum patrocinium et maternum extende,"
            },
            {
                "verse": "Cum ad iudicium erimus defende."
            },
            {
                "verse": "Clementia summae bonitatis"
            },
            {
                "verse": "Adonay filia, flos virginitatis,"
            },
            {
                "verse": "Damnatorum venia mater pietatis,"
            },
            {
                "verse": "Virginum leticia, stola charitatis."
            },
            {
                "verse": "O pia piissima regina caelorum,"
            },
            {
                "verse": "Omnium digna ditissima Dei saeculorum,"
            },
            {
                "verse": "Virgo prudentissima, gemma confessorum,"
            },
            {
                "verse": "Atque iocundissima laus apostolorum."
            },
            {
                "verse": "O dulcis dulcissima super fava melle,"
            },
            {
                "verse": "Columba castissima carens omni felle,"
            },
            {
                "verse": "Mater benignissima iuxta nostrum velle,"
            },
            {
                "verse": "Cuncta faeditissima e nobis repelle."
            },
            {
                "verse": "Maria eximia natum deprecare"
            },
            {
                "verse": "Et quicunque omnia haec vult recitare"
            },
            {
                "verse": "In tui memoria et te collaudare,"
            },
            {
                "verse": "Dignetur in gloria sua collocare."
            }
        ],
        [
            {
                "verse": "Gaude virgo Maria mater Christi,"
            },
            {
                "verse": "Quae per aurem concepisti,"
            },
            {
                "verse": "Gabrielo nuntio."
            },
            {
                "verse": "Iesus fructus ventris tui,"
            },
            {
                "verse": "Per te detur nobis frui"
            },
            {
                "verse": "In perenni gaudio."
            },
            {
                "verse": "Mediatrix Dei et hominum,"
            },
            {
                "verse": "Tu digne magnificas Dominum,"
            },
            {
                "verse": "Quae sola concepisti filium,"
            },
            {
                "verse": "Qui est vera salus humilium:"
            },
            {
                "verse": "Hinc omnium Deum quaerentium"
            },
            {
                "verse": "Generatio te beatam dicere"
            },
            {
                "verse": "Et devote salutare debet dicens: Ave Maria etc."
            },
            {
                "verse": "Gaude quia Deo plena"
            },
            {
                "verse": "Peperisti sine poena"
            },
            {
                "verse": "Cum pudoris lilio. Iesus fructus etc."
            },
            {
                "verse": "Alma redemptoris mater eximia,"
            },
            {
                "verse": "Qui tua egressus est claustra virginea,"
            },
            {
                "verse": "Cum his pacificus factus est incola,"
            },
            {
                "verse": "A quibus dura perpessus est verbera,"
            },
            {
                "verse": "Unde digna est, Virgo puerpera,"
            },
            {
                "verse": "Ut omnis creatura te veneretur,"
            },
            {
                "verse": "Et benedicat dicens: Ave Maria etc."
            },
            {
                "verse": "Gaude quia tui nati,"
            },
            {
                "verse": "Quem dolebas mortem pati,"
            },
            {
                "verse": "Fulget resurrectio. Iesus fructus etc."
            },
            {
                "verse": "Regina coeli laetare cum iubilo,"
            },
            {
                "verse": "Nam qui pendebat in crucis patibulo,"
            },
            {
                "verse": "Surrexit vere summo diluculo,"
            },
            {
                "verse": "Omni ablato, contemptus obbrobrio;"
            },
            {
                "verse": "Unde digno omnis homo cum gaudio"
            },
            {
                "verse": "Digne congratulari et benedicere debet dicens: Ave Maria etc."
            },
            {
                "verse": "Gaude Christo ascendente,"
            },
            {
                "verse": "Et in coelum te vidente"
            },
            {
                "verse": "Motu fertur proprio. Iesu etc."
            },
            {
                "verse": "Imperatrix et mundi domina,"
            },
            {
                "verse": "Tuus natus cum quanta gloria"
            },
            {
                "verse": "Nostrae carnis sumpta materia"
            },
            {
                "verse": "Capta praeda conscendit ethera,"
            },
            {
                "verse": "Hinc os cordis plenum letitia,"
            },
            {
                "verse": "Et lingua nostra exultatione,"
            },
            {
                "verse": "Te collaudat et benedicat dicens: Ave Maria etc."
            },
            {
                "verse": "Gaude quae post Christum scandis"
            },
            {
                "verse": "Et est honor tibi grandis,"
            },
            {
                "verse": "In coeli palatio. Iesus fructus etc."
            },
            {
                "verse": "Advocata miserorum"
            },
            {
                "verse": "Ad te sunt oculi servorum,"
            },
            {
                "verse": "Te assumpsit rex coelorum"
            },
            {
                "verse": "Super choros angelorum,"
            },
            {
                "verse": "Ubi coetus beatorum"
            },
            {
                "verse": "Te digne veneratur"
            },
            {
                "verse": "Et benedicit in aeternum dicens: Ave Maria etc."
            },
            {
                "verse": "Gaude virgo mater Christi,"
            },
            {
                "verse": "Quae per aurem concepisti"
            },
            {
                "verse": "Gabriele nuntio."
            },
            {
                "verse": "Gaude quia Deo plena"
            },
            {
                "verse": "Peperisti sine poena"
            },
            {
                "verse": "Cum pudoris lilio."
            },
            {
                "verse": "Gaude quia magi dona"
            },
            {
                "verse": "Tuo nato ferunt bona,"
            },
            {
                "verse": "Quem tenes in gremio."
            },
            {
                "verse": "Gaude quia tui nati"
            },
            {
                "verse": "Quem dolebas mortem pati"
            },
            {
                "verse": "Fulget resurrectio."
            },
            {
                "verse": "Gaude Christo ascendente"
            },
            {
                "verse": "Et in coelum te vidente"
            },
            {
                "verse": "Motu fertur proprio."
            },
            {
                "verse": "Gaude virgo quam commisit"
            },
            {
                "verse": "Servis suis quibus misit"
            },
            {
                "verse": "Paraclitum quem promisit."
            },
            {
                "verse": "Sanctorum collegio."
            },
            {
                "verse": "Gaude quae post Christum scandis"
            },
            {
                "verse": "Et est honor tibi grandis"
            },
            {
                "verse": "In coeli palatio."
            },
            {
                "verse": "Ubi fructus ventris tui"
            },
            {
                "verse": "Per te nobis datur frui"
            },
            {
                "verse": "In perenni gaudio."
            }
        ],
        [
            {
                "verse": "Ave coeleste lilium,"
            },
            {
                "verse": "Ave rosa speciosa,"
            },
            {
                "verse": "Ave mater humilium"
            },
            {
                "verse": "Superis imperiosa,"
            },
            {
                "verse": "Deitatis triclinium,"
            },
            {
                "verse": "Hac in valle lacrymarum"
            },
            {
                "verse": "Da robur fer auxilium"
            },
            {
                "verse": "O excusatrix culparum."
            },
            {
                "verse": "Virgo pia sine pare,"
            },
            {
                "verse": "Gabriele nuntiante"
            },
            {
                "verse": "Quae meruisti portare"
            },
            {
                "verse": "Christum, flatu sacro flante."
            },
            {
                "verse": "Virgo partum post et ante,"
            },
            {
                "verse": "Refugium singulare"
            },
            {
                "verse": "Hac in vita vacillante"
            },
            {
                "verse": "Tuos servos consolare."
            },
            {
                "verse": "Ecce stupet humanitas,"
            },
            {
                "verse": "Quod sis Virgo puerpera:"
            },
            {
                "verse": "Scire nequit fragilitas"
            },
            {
                "verse": "Tantae virtutis opera."
            },
            {
                "verse": "Fides transcendens aetera,"
            },
            {
                "verse": "Confitetur et veritas,"
            },
            {
                "verse": "Ex te, mater Christifera,"
            },
            {
                "verse": "Carnem sumpsit Divinitas."
            },
            {
                "verse": "Mater natum, Patrem nata"
            },
            {
                "verse": "Stella solem genuisti,"
            },
            {
                "verse": "Increatum res creata,"
            },
            {
                "verse": "Fontem rivus emisisti."
            },
            {
                "verse": "Vas figulum peperisti"
            },
            {
                "verse": "Virgo manens illibata,"
            },
            {
                "verse": "Per te nobis, mater Christi,"
            },
            {
                "verse": "Est perdita vita data."
            },
            {
                "verse": "Almissima sunt viscera,"
            },
            {
                "verse": "Quae Domini sunt conclave."
            },
            {
                "verse": "Sanctissima sunt ubera"
            },
            {
                "verse": "Quae suxit et lac suave"
            },
            {
                "verse": "Quo lactatur. Mater ave,"
            },
            {
                "verse": "Quae regnans super sidera,"
            },
            {
                "verse": "Perpetuae mortis a vae"
            },
            {
                "verse": "Nos et a malo libera."
            },
            {
                "verse": "Rosa decens, rosa munda,"
            },
            {
                "verse": "Rosa recens sine spina,"
            },
            {
                "verse": "Rosa florens et secunda"
            },
            {
                "verse": "Rosa gratia divina"
            },
            {
                "verse": "Facta coelorum regina"
            },
            {
                "verse": "Non est nec erit secunda"
            },
            {
                "verse": "Tibi, rei medicina,"
            },
            {
                "verse": "Nostris coeptis obsecunda."
            },
            {
                "verse": "In scripturis figurata"
            },
            {
                "verse": "Multis locis ostenderis,"
            },
            {
                "verse": "Aenigmatibus monstrata"
            },
            {
                "verse": "Sacris ut patet litteris,"
            },
            {
                "verse": "Testamentorum veteris"
            },
            {
                "verse": "Et novi iure praelata"
            },
            {
                "verse": "Mulieribus caeteris"
            },
            {
                "verse": "Super omnes elevata."
            },
            {
                "verse": "Ante mundi originem"
            },
            {
                "verse": "Te Dominus ordinavit"
            },
            {
                "verse": "Dum coeli latitudinem"
            },
            {
                "verse": "Sapienter fabricavit."
            },
            {
                "verse": "Ex tunc sancta mente cavit"
            },
            {
                "verse": "Per te Matrem et Virginem"
            },
            {
                "verse": "Protoplasti, qui peccavit,"
            },
            {
                "verse": "Expirare voraginem."
            },
            {
                "verse": "Gaude Virgo Mater gaude,"
            },
            {
                "verse": "Per te mundus restauratur"
            },
            {
                "verse": "Cum civibus coeli plaude"
            },
            {
                "verse": "Quia honor tibi datur."
            },
            {
                "verse": "Decus decenter salvatur"
            },
            {
                "verse": "Tibi maius omni laude"
            },
            {
                "verse": "Quia per te liberatur"
            },
            {
                "verse": "Omnis homo fracta fraude."
            },
            {
                "verse": "Rigans mundum novo rore"
            },
            {
                "verse": "Nova prolis novitate,"
            },
            {
                "verse": "Nova facis, novo more"
            },
            {
                "verse": "Cuncta mira claritate"
            },
            {
                "verse": "Ex divina bonitate"
            },
            {
                "verse": "Fons ascendens in honore"
            },
            {
                "verse": "Rigans terram charitate"
            },
            {
                "verse": "Dei crescens in amore."
            },
            {
                "verse": "Arbor et lignum vitale"
            },
            {
                "verse": "In Paradisi medio"
            },
            {
                "verse": "Plantaris spirituale"
            },
            {
                "verse": "Cuius fructus fruitio"
            },
            {
                "verse": "Replet omnia gaudio."
            },
            {
                "verse": "Nunquam fuit nec est tale,"
            },
            {
                "verse": "Nec deerit procul dubio"
            },
            {
                "verse": "Lignum ita commodale."
            },
            {
                "verse": "Casta Virgo, te fluvius"
            },
            {
                "verse": "Volu platis irrigavit"
            },
            {
                "verse": "Paradisi, dum filius"
            },
            {
                "verse": "Dei corpus habitavit"
            },
            {
                "verse": "Tuum; terra nunc donavit"
            },
            {
                "verse": "Nostra fructum uberius,"
            },
            {
                "verse": "Et naturam reformavit"
            },
            {
                "verse": "Nostram Deus in melius."
            },
            {
                "verse": "In Paradiso posuit"
            },
            {
                "verse": "Deus hominem filium,"
            },
            {
                "verse": "Suum custodem posuit"
            },
            {
                "verse": "Tuum corpus egregium,"
            },
            {
                "verse": "Per Gabrielem nuntium"
            },
            {
                "verse": "Dum visitare voluit,"
            },
            {
                "verse": "Redemptorem eximium"
            },
            {
                "verse": "Nobis eum exhibuit."
            },
            {
                "verse": "Arcam Noe fabricavit"
            },
            {
                "verse": "Sed de lignis laevigatis"
            },
            {
                "verse": "Fabricatam subintravit"
            },
            {
                "verse": "Cum uxore et cum natis."
            },
            {
                "verse": "De parentibus beatis"
            },
            {
                "verse": "Sibi matrem te formavit"
            },
            {
                "verse": "Dominus et a peccatis"
            },
            {
                "verse": "Te subintrans conservavit."
            },
            {
                "verse": "Pactum suum antiquitus"
            },
            {
                "verse": "Deus promisit Patribus,"
            },
            {
                "verse": "Arcum suum divinitus"
            },
            {
                "verse": "Ostendendum in nubibus,"
            },
            {
                "verse": "Qui foederis est omnibus"
            },
            {
                "verse": "Signum promissum coelitus."
            },
            {
                "verse": "A Deo pax hominibus"
            },
            {
                "verse": "Datur in eo penitus."
            },
            {
                "verse": "Labor et timor fugiunt"
            },
            {
                "verse": "Arcu monstrato foederis;"
            },
            {
                "verse": "Spes et gaudium veniunt"
            },
            {
                "verse": "Peccatoribus miseris,"
            },
            {
                "verse": "Qui de reatu sceleris"
            },
            {
                "verse": "Flentes arcum conspiciunt,"
            },
            {
                "verse": "Per promissum de superis"
            },
            {
                "verse": "Se consolatos sentiunt."
            },
            {
                "verse": "Est in arcu caeruleus"
            },
            {
                "verse": "Color, qui virginitatis"
            },
            {
                "verse": "Typum gerit: et rubens"
            },
            {
                "verse": "Etiam qui charitatis"
            },
            {
                "verse": "Formam notat; puritatis"
            },
            {
                "verse": "Tuae demonstrat aqueus"
            },
            {
                "verse": "Notam, et humilitatis"
            },
            {
                "verse": "Quam elegit in te Deus."
            },
            {
                "verse": "Nubibus coeli cerneris"
            },
            {
                "verse": "Arcus, quae nos illuminas"
            },
            {
                "verse": "Refulgens morum miseris"
            },
            {
                "verse": "Exempla cunctis seminas."
            },
            {
                "verse": "Haereses omnes terminas,"
            },
            {
                "verse": "Et haereticos conteris,"
            },
            {
                "verse": "In Christo quando geminas"
            },
            {
                "verse": "Naturas simul congeris."
            },
            {
                "verse": "Arcus insuperabilis,"
            },
            {
                "verse": "Arcus potens, arcus fortis,"
            },
            {
                "verse": "Arcus dulcis, amabilis,"
            },
            {
                "verse": "Arcus patens coeli portis."
            },
            {
                "verse": "Post praesentis metam mortis"
            },
            {
                "verse": "Nobis inevitabilis,"
            },
            {
                "verse": "Fac consortes tuae sortis"
            },
            {
                "verse": "Nos Virgo venerabilis."
            },
            {
                "verse": "Dominus Iacob somnio"
            },
            {
                "verse": "Scalam vidit contingentem"
            },
            {
                "verse": "Coelum: cuius confinio"
            },
            {
                "verse": "Deum vidit innitentem,"
            },
            {
                "verse": "Angelorum descendentem"
            },
            {
                "verse": "Coetum vidit. Promissio"
            },
            {
                "verse": "Terrae sanctae per potentem"
            },
            {
                "verse": "Datur et benedictio."
            },
            {
                "verse": "O Maria figuraris"
            },
            {
                "verse": "Scala, sed scalam superas;"
            },
            {
                "verse": "Ab Angelo salutaris,"
            },
            {
                "verse": "Deum hominem generas."
            },
            {
                "verse": "Super virtutes superas"
            },
            {
                "verse": "Per Angelos collocaris:"
            },
            {
                "verse": "Genus humanum liberas"
            },
            {
                "verse": "Ergo longe plus beatis."
            },
            {
                "verse": "Mater tua virginitas"
            },
            {
                "verse": "Rubo montis ostenditur"
            },
            {
                "verse": "Oreb, cuius viriditas"
            },
            {
                "verse": "Per ardorem non uritur."
            },
            {
                "verse": "Sic nec tua corrumpitur"
            },
            {
                "verse": "Virginalis integritas,"
            },
            {
                "verse": "Dum ventre tuo iungitur"
            },
            {
                "verse": "Humanitati Deitas."
            },
            {
                "verse": "In vase manna positum"
            },
            {
                "verse": "Ut servetur, legitur"
            },
            {
                "verse": "Israelitis traditum,"
            },
            {
                "verse": "Neque vas manna frangitur."
            },
            {
                "verse": "In te Christus concipitur,"
            },
            {
                "verse": "Virgo, per sanctum spiritum,"
            },
            {
                "verse": "Neque tuae minuitur"
            },
            {
                "verse": "Virginitatis meritum."
            },
            {
                "verse": "Nobis manna mirificum"
            },
            {
                "verse": "Servasti mirabiliter,"
            },
            {
                "verse": "Manna terminans typicum"
            },
            {
                "verse": "Figuratum veraciter,"
            },
            {
                "verse": "In se misericorditer"
            },
            {
                "verse": "Per illud manna caelicum,"
            },
            {
                "verse": "Quod dabatur communiter"
            },
            {
                "verse": "Israel in viaticum."
            },
            {
                "verse": "Vetustum manna novitas"
            },
            {
                "verse": "Tuae gratiae terminat"
            },
            {
                "verse": "Figurarum antiquitas"
            },
            {
                "verse": "Fugit et lux illuminat"
            },
            {
                "verse": "Nova, quos lex discriminat"
            },
            {
                "verse": "Nova. Cessat obscuritas,"
            },
            {
                "verse": "Purgat, mundat, eliminat"
            },
            {
                "verse": "Antiqua nova claritas."
            },
            {
                "verse": "Summus artifex omnium"
            },
            {
                "verse": "Te providit vas nobile,"
            },
            {
                "verse": "Vas dignum, vas egregium,"
            },
            {
                "verse": "Vas gratum, vas laudabile,"
            },
            {
                "verse": "Vas cunctis venerabile,"
            },
            {
                "verse": "Famulis ut edulium"
            },
            {
                "verse": "Ministres delectabile,"
            },
            {
                "verse": "Panemque coeli civium."
            },
            {
                "verse": "Tu ministras hominibus"
            },
            {
                "verse": "Verum panem angelorum,"
            },
            {
                "verse": "Tuis natum visceribus"
            },
            {
                "verse": "Pro salute peccatorum."
            },
            {
                "verse": "Hic est panis viatorum,"
            },
            {
                "verse": "Qui non est dandus canibus,"
            },
            {
                "verse": "Qui est salus miserorum,"
            },
            {
                "verse": "Praestans omnibus panibus."
            },
            {
                "verse": "Ecce panis dulcissimus,"
            },
            {
                "verse": "Ecce panis amplectendus,"
            },
            {
                "verse": "Ecce panis pinguissimus,"
            },
            {
                "verse": "Ecce panis diligendus,"
            },
            {
                "verse": "Ecce panis recolendus,"
            },
            {
                "verse": "Ecce panis praeoptimus"
            },
            {
                "verse": "Ecce panis praeferendus."
            },
            {
                "verse": "Et prae cunctis gratissimus."
            },
            {
                "verse": "Cibus iste nos reficit,"
            },
            {
                "verse": "Recreat et regenerat,"
            },
            {
                "verse": "Et sibi mentem allicit,"
            },
            {
                "verse": "Dirigit et confoederat,"
            },
            {
                "verse": "Omne bonum exaggerat"
            },
            {
                "verse": "Et omne malum abiicit,"
            },
            {
                "verse": "Vincit, regnat, et imperat"
            },
            {
                "verse": "Auget, alit et perficit."
            },
            {
                "verse": "Vivus panis et vitalis"
            },
            {
                "verse": "Via, veritas et vita,"
            },
            {
                "verse": "Est hic panis immortalis"
            },
            {
                "verse": "Et bonitas infinita."
            },
            {
                "verse": "Quo refulget praemonita"
            },
            {
                "verse": "Nova sponsa spiritalis,"
            },
            {
                "verse": "Synagoga definita"
            },
            {
                "verse": "Perit, et umbra legalis."
            },
            {
                "verse": "Manna cessat et caelitus"
            },
            {
                "verse": "Nobis panis proponitur;"
            },
            {
                "verse": "Panis vere vivificus"
            },
            {
                "verse": "Nobis de coelo mittitur."
            },
            {
                "verse": "Christianis conceditur"
            },
            {
                "verse": "Solis panis hic mysticus,"
            },
            {
                "verse": "Quibus communis traditur"
            },
            {
                "verse": "Verus panis angelicus."
            },
            {
                "verse": "Beatus tabernaculo"
            },
            {
                "verse": "Moyses virgam posuit"
            },
            {
                "verse": "Aaron sed pro titulo"
            },
            {
                "verse": "Sacerdotis: quae fronduit,"
            },
            {
                "verse": "Floruit, fructum habuit,"
            },
            {
                "verse": "Evidenti miraculo"
            },
            {
                "verse": "Sacerdotis obtinuit"
            },
            {
                "verse": "Ius Aaron in populo."
            },
            {
                "verse": "Ecce valde mirabilis"
            },
            {
                "verse": "Res et miranda novitas:"
            },
            {
                "verse": "Floret siccitas sterilis,"
            },
            {
                "verse": "Gignit sicca sterilitas."
            },
            {
                "verse": "Parturit virgae siccitas,"
            },
            {
                "verse": "Fructum profert, et fertilis"
            },
            {
                "verse": "Efficitur sterilitas."
            },
            {
                "verse": "Non fuit ante similis."
            },
            {
                "verse": "Notat virga florigera,"
            },
            {
                "verse": "Quae naturae non opere"
            },
            {
                "verse": "Efficitur fructifera,"
            },
            {
                "verse": "Sed puro Dei munere,"
            },
            {
                "verse": "Quod debebas concipere,"
            },
            {
                "verse": "Virga nova puerpera"
            },
            {
                "verse": "Novumque fructum parere,"
            },
            {
                "verse": "Post partum Virgo libera."
            },
            {
                "verse": "Ergo vere Virgo parens,"
            },
            {
                "verse": "Germinasti campi florem,"
            },
            {
                "verse": "Dei Patris Verbum parens,"
            },
            {
                "verse": "Mundis paris Salvatorem,"
            },
            {
                "verse": "Puritatisque decorem,"
            },
            {
                "verse": "Non amittis, sorde carens"
            },
            {
                "verse": "Charitatis fundens rorem,"
            },
            {
                "verse": "Quo rigatur mundus arens."
            },
            {
                "verse": "De Iacob exoritura"
            },
            {
                "verse": "Nova stella praedicitur,"
            },
            {
                "verse": "Ex Israel nascitura"
            },
            {
                "verse": "Virga nobis ostenditur,"
            },
            {
                "verse": "Per quam Moab percutitur."
            },
            {
                "verse": "Te praesignat haec figura,"
            },
            {
                "verse": "De qua Virga producitur"
            },
            {
                "verse": "Christus, mirante natura."
            },
            {
                "verse": "Ista stella clarissima,"
            },
            {
                "verse": "Quam non violat radius,"
            },
            {
                "verse": "Luce nitens purissima,"
            },
            {
                "verse": "Crystallo fulgens clarius,"
            },
            {
                "verse": "Te significat verius,"
            },
            {
                "verse": "Virgo semper castissima,"
            },
            {
                "verse": "Quam non violat filius,"
            },
            {
                "verse": "Nascens ex te mundissima."
            },
            {
                "verse": "Consurgens Virgo florida"
            },
            {
                "verse": "Israel prophetiae,"
            },
            {
                "verse": "Promissa Virga nitida,"
            },
            {
                "verse": "Dicens Virga mystice."
            },
            {
                "verse": "Egrediens de radice"
            },
            {
                "verse": "Iesse, potens et valida."
            },
            {
                "verse": "Florem profers mirifice,"
            },
            {
                "verse": "Virgo materque gravida."
            },
            {
                "verse": "Tu es virga, tu es stella,"
            },
            {
                "verse": "Tu es gratiae fluvius,"
            },
            {
                "verse": "Deitatis munda cella,"
            },
            {
                "verse": "Genitrix cuius Filius"
            },
            {
                "verse": "Flos dicitur et radius,"
            },
            {
                "verse": "Charitatis fundens mella"
            },
            {
                "verse": "Caelo lucens superius,"
            },
            {
                "verse": "Mundum servens a procella."
            },
            {
                "verse": "Ave virgo fertilior,"
            },
            {
                "verse": "Universis arboribus."
            },
            {
                "verse": "Ave, stella fulgidior"
            },
            {
                "verse": "Universis sideribus"
            },
            {
                "verse": "Factis, dictis virtutibus"
            },
            {
                "verse": "Universis praestantior;"
            },
            {
                "verse": "Creaturis hominibus"
            },
            {
                "verse": "Custos et quies tutior."
            },
            {
                "verse": "Tu Gedeonis rorida"
            },
            {
                "verse": "Concha coelestis diceris,"
            },
            {
                "verse": "Rore manans et fluida"
            },
            {
                "verse": "Lana compressa velleris."
            },
            {
                "verse": "Divini dono muneris"
            },
            {
                "verse": "Tu semper manens madida:"
            },
            {
                "verse": "Solatium das miseris;"
            },
            {
                "verse": "Sed terra manet arida."
            },
            {
                "verse": "Verus coelestis fluminis"
            },
            {
                "verse": "Tuam concham munditiae"
            },
            {
                "verse": "Ros replevit, dum numinis"
            },
            {
                "verse": "Sacris munere gratiae,"
            },
            {
                "verse": "Plena solis iustitiae,"
            },
            {
                "verse": "Mater Dei et hominis"
            },
            {
                "verse": "Fis, flore pudicitiae"
            },
            {
                "verse": "Vernans matris et virginis."
            },
            {
                "verse": "Implevit domum Domini"
            },
            {
                "verse": "Superni Regis gloria,"
            },
            {
                "verse": "Suo sacratam nomini,"
            },
            {
                "verse": "Salomonis industria."
            },
            {
                "verse": "Dum te superna gratia"
            },
            {
                "verse": "Gabrielis affamini"
            },
            {
                "verse": "Parentem, Virgo Maria"
            },
            {
                "verse": "Replet dicatam numini."
            },
            {
                "verse": "Notat hic Dei filium,"
            },
            {
                "verse": "Salomon Rex pacificus,"
            },
            {
                "verse": "Qui fecit thronum regium,"
            },
            {
                "verse": "Ut hic artifex coelicus."
            },
            {
                "verse": "Et nuntius angelicus"
            },
            {
                "verse": "Praeparavit hospitium,"
            },
            {
                "verse": "Nostrae salutis pisticus"
            },
            {
                "verse": "Verum deferens gaudium."
            },
            {
                "verse": "Maria mater gratiae,"
            },
            {
                "verse": "Mater et fons bonitatis,"
            },
            {
                "verse": "Mater misericordiae,"
            },
            {
                "verse": "Fons et fomes pietatis,"
            },
            {
                "verse": "Triclinium Deitatis,"
            },
            {
                "verse": "Mater solis iustitiae,"
            },
            {
                "verse": "Perpetuae claritatis"
            },
            {
                "verse": "Confers lumen, et gloriae."
            },
            {
                "verse": "Uxor Nabal cum Davide"
            },
            {
                "verse": "Pacem, datis muneribus,"
            },
            {
                "verse": "Nabal reformat solide"
            },
            {
                "verse": "Benignissimis precibus,"
            },
            {
                "verse": "Licet Nabal sermonibus,"
            },
            {
                "verse": "Dictis factisque stolide,"
            },
            {
                "verse": "Meruisset doloribus"
            },
            {
                "verse": "Vitam finire turbide."
            },
            {
                "verse": "Larga Nabal convivia"
            },
            {
                "verse": "Suo faciens tonsori,"
            },
            {
                "verse": "Quaerendo temporalia,"
            },
            {
                "verse": "Gulae vacans et honori,"
            },
            {
                "verse": "Comparatur peccatori,"
            },
            {
                "verse": "Dei danti convitia"
            },
            {
                "verse": "Servis: unde morte mori"
            },
            {
                "verse": "Debent propter haec vitia."
            },
            {
                "verse": "Iste desiderabilis"
            },
            {
                "verse": "Vultu David gratiosus,"
            },
            {
                "verse": "Rex nulli comparabilis,"
            },
            {
                "verse": "Manu fortis, bellicosus,"
            },
            {
                "verse": "Clemens, pius, amorosus,"
            },
            {
                "verse": "Christus est immutabilis,"
            },
            {
                "verse": "Qui semper est gloriosus"
            },
            {
                "verse": "In sanctis et mirabilis."
            },
            {
                "verse": "Et tu Abigail sapiens"
            },
            {
                "verse": "David deferens munera,"
            },
            {
                "verse": "Nabal et David faciens"
            },
            {
                "verse": "Precibus tuis foedera."
            },
            {
                "verse": "Dum pia lactis ubera"
            },
            {
                "verse": "Christo dedisti nutriens,"
            },
            {
                "verse": "Hinc peccatoris scelera"
            },
            {
                "verse": "Tuis mentis leniens."
            },
            {
                "verse": "Regina Virgo regia,"
            },
            {
                "verse": "De genere David Regis"
            },
            {
                "verse": "Dei mater et filia,"
            },
            {
                "verse": "Christi parens, Christum regis"
            },
            {
                "verse": "Nostra mater, nostrae legis"
            },
            {
                "verse": "Gaudium et laetitia,"
            },
            {
                "verse": "Peccatoris fortis aegis,"
            },
            {
                "verse": "Decus, honor et gloria."
            },
            {
                "verse": "In te sola spes figitur"
            },
            {
                "verse": "Omnis humani generis:"
            },
            {
                "verse": "Per te solam destruitur"
            },
            {
                "verse": "Adae peccatum veteris;"
            },
            {
                "verse": "Vitae portus es miseris,"
            },
            {
                "verse": "Per te salus acquiritur,"
            },
            {
                "verse": "Nescit reatum sceleris,"
            },
            {
                "verse": "Qui te devote sequitur."
            },
            {
                "verse": "Bonum est ergo subdere"
            },
            {
                "verse": "Sese tuae servituti,"
            },
            {
                "verse": "Secundum te se regere,"
            },
            {
                "verse": "Disponendo se virtuti,"
            },
            {
                "verse": "Namque tui servi tuti"
            },
            {
                "verse": "Per te possunt ascendere"
            },
            {
                "verse": "Caelum, vitam assecuti,"
            },
            {
                "verse": "Tecum semper et vivere."
            },
            {
                "verse": "Volens mundum saevitia"
            },
            {
                "verse": "Principis Assyriorum"
            },
            {
                "verse": "Subiicere, nefaria"
            },
            {
                "verse": "Manu collecta virorum,"
            },
            {
                "verse": "Magnam plebem Iudaeorum"
            },
            {
                "verse": "Obsedit in Bethulia;"
            },
            {
                "verse": "In mortem maestam eorum"
            },
            {
                "verse": "Mentem debacchans impia."
            },
            {
                "verse": "Sancta Iudith pro populo"
            },
            {
                "verse": "Salvando se praeparavit,"
            },
            {
                "verse": "Nocte surgens de lectulo,"
            },
            {
                "verse": "Vocans Abram properavit;"
            },
            {
                "verse": "Holoferni praesentavit"
            },
            {
                "verse": "Se pro gentis periculo,"
            },
            {
                "verse": "Necans eum, liberavit"
            },
            {
                "verse": "Cives a mortis iaculo."
            },
            {
                "verse": "Est civitas Bethulia,"
            },
            {
                "verse": "Quam obsidet dissensio,"
            },
            {
                "verse": "Daemonisque perfidia,"
            },
            {
                "verse": "Et haeresis deceptio:"
            },
            {
                "verse": "Coniuncta tuo filio,"
            },
            {
                "verse": "Nostra mater Ecclesia,"
            },
            {
                "verse": "Tuo tuta subsidio"
            },
            {
                "verse": "Munita tua gratia;"
            },
            {
                "verse": "Tu est Iudith pulcherrima,"
            },
            {
                "verse": "Quae liberas Ecclesiam,"
            },
            {
                "verse": "Holofernis accerrima"
            },
            {
                "verse": "Ut per divinam gratiam,"
            },
            {
                "verse": "Haeresisque perfidiam,"
            },
            {
                "verse": "Confutas ..."
            },
            {
                "verse": "Spem certissimam"
            },
            {
                "verse": "Fundens super familiam."
            },
            {
                "verse": "Benignus sapientiae"
            },
            {
                "verse": "Spiritus et dulcedinis,"
            },
            {
                "verse": "Consilii, scientiae,"
            },
            {
                "verse": "Timoris, fortitudinis,"
            },
            {
                "verse": "Lumen divini numinis,"
            },
            {
                "verse": "Omnis genere gratiae"
            },
            {
                "verse": "Te replevit, ut hominis"
            },
            {
                "verse": "Causa sis indulgentiae."
            },
            {
                "verse": "Edissa per connubium"
            },
            {
                "verse": "Assuero coniungitur."
            },
            {
                "verse": "Thalam subit regium,"
            },
            {
                "verse": "Coronatur, praeficitur"
            },
            {
                "verse": "Cunctis. Vasti deponitur"
            },
            {
                "verse": "Amittit regni solium,"
            },
            {
                "verse": "Superba Vasti tollitur;"
            },
            {
                "verse": "Esther habet dominium."
            },
            {
                "verse": "Notat Esther cor humile,"
            },
            {
                "verse": "Cor contritum humiliter,"
            },
            {
                "verse": "Cor dulce, cor amabile,"
            },
            {
                "verse": "Cor diligens veraciter,"
            },
            {
                "verse": "Cor contemplans sublimiter."
            },
            {
                "verse": "Vasti notat cor fragile,"
            },
            {
                "verse": "Exaltans se perniciter,"
            },
            {
                "verse": "Superbum et indocile."
            },
            {
                "verse": "Et Te quid est humilius"
            },
            {
                "verse": "Per cuncta mundi climata?"
            },
            {
                "verse": "Dulcius, amabilius,"
            },
            {
                "verse": "Destruens cuncta schismata?"
            },
            {
                "verse": "Te sacra probant dogmata"
            },
            {
                "verse": "Nil esse gratiosius;"
            },
            {
                "verse": "Sacra probant aenigmata"
            },
            {
                "verse": "Te nihil esse mundius."
            },
            {
                "verse": "Designat Esther igitur,"
            },
            {
                "verse": "Te, qua nunquam humilior"
            },
            {
                "verse": "In creaturis legitur"
            },
            {
                "verse": "Fuisse, nec suavior,"
            },
            {
                "verse": "Pulchrior, amabilior,"
            },
            {
                "verse": "Dulcior nulla dicitur."
            },
            {
                "verse": "Et propter hoc sublimior"
            },
            {
                "verse": "Esse nulla te noscitur."
            },
            {
                "verse": "In Iudaeos invidia,"
            },
            {
                "verse": "Saevit Aman perversitas,"
            },
            {
                "verse": "Damnat eos perfidia"
            },
            {
                "verse": "Crudelisque dolositas."
            },
            {
                "verse": "Mardochaei benignitas"
            },
            {
                "verse": "Esther scribit euprepia,"
            },
            {
                "verse": "Mutetur ut crudelitas"
            },
            {
                "verse": "Decreto Regis impia."
            },
            {
                "verse": "Condolet Esther fratribus"
            },
            {
                "verse": "Totius sui generis,"
            },
            {
                "verse": "His auditis rumoribus:"
            },
            {
                "verse": "Regem adit, qui foederis,"
            },
            {
                "verse": "Signum dedit, pestiferis"
            },
            {
                "verse": "Morti datis complicibus;"
            },
            {
                "verse": "Damnatur Aman sceleris,"
            },
            {
                "verse": "Eius notis criminibus."
            },
            {
                "verse": "Tu es Esther, perfidiam"
            },
            {
                "verse": "Aman reprimens graviter,"
            },
            {
                "verse": "Famulorum miseriam"
            },
            {
                "verse": "Exterminans benigniter,"
            },
            {
                "verse": "Regi summo feliciter,"
            },
            {
                "verse": "Desponsata per gratiam,"
            },
            {
                "verse": "Coronata perenniter,"
            },
            {
                "verse": "Regiam tenens potentiam."
            },
            {
                "verse": "Vere notat inimicum,"
            },
            {
                "verse": "Aman humani generis,"
            },
            {
                "verse": "Dirum serpentem lubricum,"
            },
            {
                "verse": "Iure pulsum de superis,"
            },
            {
                "verse": "Condemnatum in inferis,"
            },
            {
                "verse": "Accusatorem iniquum,"
            },
            {
                "verse": "Quem tu calcas et conteris,"
            },
            {
                "verse": "Deum reddis pacificum."
            },
            {
                "verse": "Sicut pupillam oculi,"
            },
            {
                "verse": "Servos servas servo Regis;"
            },
            {
                "verse": "Tu solamen es saeculi,"
            },
            {
                "verse": "Refugium tui gregis,"
            },
            {
                "verse": "Summa sponsa summi Regis,"
            },
            {
                "verse": "Caput conteris zabuli,"
            },
            {
                "verse": "Tu es verus liber legis,"
            },
            {
                "verse": "Arca tabernaculi."
            },
            {
                "verse": "Flos vernalis, flos lilii,"
            },
            {
                "verse": "Flos florum, decus virginum"
            },
            {
                "verse": "Diceris, et auxilii"
            },
            {
                "verse": "Fons plenus, custos hominum:"
            },
            {
                "verse": "Cuius attraxit Dominum,"
            },
            {
                "verse": "Et Angelum consilii,"
            },
            {
                "verse": "Dulcis odor, ut terminum"
            },
            {
                "verse": "Nobis daret exilii."
            },
            {
                "verse": "Ramum ferens virentibus,"
            },
            {
                "verse": "Ore columba proprio,"
            },
            {
                "verse": "Foliis fluctuantibus"
            },
            {
                "verse": "Generali diluvio,"
            },
            {
                "verse": "Quos turbarat undatio,"
            },
            {
                "verse": "Noe, natis, coniugibus,"
            },
            {
                "verse": "Refovit eos gaudio"
            },
            {
                "verse": "Salutis intuitibus."
            },
            {
                "verse": "Una serpentem pertica"
            },
            {
                "verse": "Deserto tulit aeneum,"
            },
            {
                "verse": "Ut si intus vis toxica"
            },
            {
                "verse": "Quemquam laeserat Hebraeum,"
            },
            {
                "verse": "Sanaratur videns eum"
            },
            {
                "verse": "Ope Dei mirifica,"
            },
            {
                "verse": "Propellente vipereum"
            },
            {
                "verse": "Visus virtute Mystica."
            },
            {
                "verse": "Columba tu simplicior"
            },
            {
                "verse": "Omni, tutrix humilium,"
            },
            {
                "verse": "Salus hominum tutior,"
            },
            {
                "verse": "Mundo tulisti gaudium,"
            },
            {
                "verse": "Enixa Dei Filium,"
            },
            {
                "verse": "Omni veneno fortior,"
            },
            {
                "verse": "Medicina peccantium"
            },
            {
                "verse": "Signo serpentis promptior."
            },
            {
                "verse": "Tu es porta, quae clauditur,"
            },
            {
                "verse": "Apertionis nescia,"
            },
            {
                "verse": "De qua propheta loquitur,"
            },
            {
                "verse": "Hominum nulli pervia,"
            },
            {
                "verse": "Qua Dei sapientia"
            },
            {
                "verse": "Ingreditur, egreditur,"
            },
            {
                "verse": "Semota violentia,"
            },
            {
                "verse": "Per egressum non frangitur."
            },
            {
                "verse": "Virginitas est ianua,"
            },
            {
                "verse": "Qua coelis fulgens altius,"
            },
            {
                "verse": "Coeli non linquens ardua,"
            },
            {
                "verse": "Messias Dei Filius"
            },
            {
                "verse": "Conceptus est, exterius"
            },
            {
                "verse": "Carne tectus exigua,"
            },
            {
                "verse": "Corpus sumens perfectius,"
            },
            {
                "verse": "Ex Te, Virgo praecipua."
            },
            {
                "verse": "Sicut sidus perluitur"
            },
            {
                "verse": "Infuso solis lumine,"
            },
            {
                "verse": "Et eo lux emittitur"
            },
            {
                "verse": "Sine sideris fragmine:"
            },
            {
                "verse": "Sic sine carnis crimine"
            },
            {
                "verse": "Christus in te concipitur,"
            },
            {
                "verse": "Ex te manente virgine"
            },
            {
                "verse": "Supra naturam oritur."
            },
            {
                "verse": "Vidit Ioannes mysticum"
            },
            {
                "verse": "Lignum quoddam mirabile,"
            },
            {
                "verse": "Quod in coelo propheticum"
            },
            {
                "verse": "Apparuit notabile."
            },
            {
                "verse": "Nunquam fuerat simile"
            },
            {
                "verse": "Prophetis aenigmaticum"
            },
            {
                "verse": "Signum datum, quod utile,"
            },
            {
                "verse": "Praecedens ut mirificum."
            },
            {
                "verse": "Erat patens coelestibus"
            },
            {
                "verse": "Amicta solis lumine"
            },
            {
                "verse": "Mulier, lunam pedibus"
            },
            {
                "verse": "Supponens, cuius culmine"
            },
            {
                "verse": "Capitis seu pro tegmine"
            },
            {
                "verse": "Duodecim sideribus"
            },
            {
                "verse": "Sertam fulgebat numine"
            },
            {
                "verse": "Suis plenis visceribus."
            },
            {
                "verse": "Nihil te magis proprie"
            },
            {
                "verse": "Per istam intelligitur"
            },
            {
                "verse": "Mulierem, quae serie"
            },
            {
                "verse": "Prophetae nobis panditur."
            },
            {
                "verse": "In te namque concipitur,"
            },
            {
                "verse": "Et oritur, iustitiae"
            },
            {
                "verse": "Verus sol, nude oritur"
            },
            {
                "verse": "Regnum caelestis curiae."
            },
            {
                "verse": "Tuis luna supponitur"
            },
            {
                "verse": "Pedibus, et militia"
            },
            {
                "verse": "Caeli tota per te regitur"
            },
            {
                "verse": "Caput, duodenaria"
            },
            {
                "verse": "Patriarcarum gloria,"
            },
            {
                "verse": "Quae per te benedicitur,"
            },
            {
                "verse": "Et bissena victoria"
            },
            {
                "verse": "Apostolorum texitur."
            },
            {
                "verse": "Repleris plenitudine"
            },
            {
                "verse": "Generis omnis gratiae,"
            },
            {
                "verse": "Totaque multitudine"
            },
            {
                "verse": "Virtutum et potentiae"
            },
            {
                "verse": "Tu decus excellentiae"
            },
            {
                "verse": "Tu lux carens fuligine"
            },
            {
                "verse": "Culpae, splendoris gloriae"
            },
            {
                "verse": "Mundum decorans lumine."
            },
            {
                "verse": "In te totum perficitur,"
            },
            {
                "verse": "Quidquid verbis propheticis"
            },
            {
                "verse": "De te, Virgo, praedicitur,"
            },
            {
                "verse": "Et legis aenigmaticis,"
            },
            {
                "verse": "Sive quidquid angelicis"
            },
            {
                "verse": "Tibi verbis exprimitur,"
            },
            {
                "verse": "Finitis verbis typicis,"
            },
            {
                "verse": "Res manifesta cernitur."
            },
            {
                "verse": "Salve, solamen hominum,"
            },
            {
                "verse": "Salve, munda stella maris;"
            },
            {
                "verse": "Salve purgatrix criminum,"
            },
            {
                "verse": "Salve virgo singularis,"
            },
            {
                "verse": "Consortio carens maris"
            },
            {
                "verse": "Concipis, paris Dominum."
            },
            {
                "verse": "Tu lapis es angularis"
            },
            {
                "verse": "Quae das figuris terminum."
            },
            {
                "verse": "Tu supra caeli solium,"
            },
            {
                "verse": "Ad dextram Dei resides,"
            },
            {
                "verse": "Iuxta proprium Filium"
            },
            {
                "verse": "Coeli Regina praesides"
            },
            {
                "verse": "Confirmans mentes desides,"
            },
            {
                "verse": "Praestans eis auxilium,"
            },
            {
                "verse": "Et tuis servis provides"
            },
            {
                "verse": "Impetrando subsidium."
            },
            {
                "verse": "Ubi namque sanctissima"
            },
            {
                "verse": "Caro, quam Dei Filius"
            },
            {
                "verse": "Sumpsit ex te mundissima"
            },
            {
                "verse": "Inthronizatur celsius;"
            },
            {
                "verse": "Creatis gloriosius,"
            },
            {
                "verse": "Ratio vult certissima"
            },
            {
                "verse": "Esse te, non inferius"
            },
            {
                "verse": "Vel sede magis infima."
            },
            {
                "verse": "Ibi mater cum Filio"
            },
            {
                "verse": "Gaudentes coeli patria,"
            },
            {
                "verse": "Trinitatis consortio"
            },
            {
                "verse": "Creata super omnia,"
            },
            {
                "verse": "Tua benigna gratia"
            },
            {
                "verse": "Felicitatis gaudio"
            },
            {
                "verse": "Nos coronet et gloria"
            },
            {
                "verse": "Beatorumque praemio."
            }
        ]
    ]
}