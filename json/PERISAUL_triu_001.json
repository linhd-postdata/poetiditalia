{
    "author": "Faustino Perisauli",
    "title": "de triumpho stultitiae",
    "url": "http://www.poetiditalia.it/texts/PERISAUL|triu|001",
    "text": [
        [],
        [
            {
                "verse": "Arma, dolos, acies, immensi roboris ausus"
            },
            {
                "verse": "Numen et imperium, latissima regna, triumphos"
            },
            {
                "verse": "Stultitiae cantabo Deae, cui summa potestas"
            },
            {
                "verse": "Et cui Turba Deorum, dum lusibus atque cachinis"
            },
            {
                "verse": "Olim forte vacat per laeti compita caeli,"
            },
            {
                "verse": "Hanc cernens captam mente et laborare phrenesi"
            },
            {
                "verse": "Molliter arrisit, plausu et blandita iocoso"
            },
            {
                "verse": "Donavit cessitque sibi quod quisque teneret"
            },
            {
                "verse": "Inscitiae hac lege ut quam vellet, parte retenta,"
            },
            {
                "verse": "Partiri posset reliquum quo prona voluntas"
            },
            {
                "verse": "Flecteret alternos animos, aevoque futuro"
            },
            {
                "verse": "Haec tutela foret, Domina et Regina Furentum."
            },
            {
                "verse": "Forte ioco huic tali Risus Deus affuit et, quum"
            },
            {
                "verse": "Ipse Deam facie et gestis linguaque referret,"
            },
            {
                "verse": "Huic fuit addictus comes et collega perennis."
            },
            {
                "verse": "Abste ego nunc supplex, divina Insania, posco"
            },
            {
                "verse": "E caelo ad proprium dignata illabere munus."
            },
            {
                "verse": "Gratia si qua tibi est nutu concessa Deorum"
            },
            {
                "verse": "Depluat in nostrum foecundo ex ubere pectus,"
            },
            {
                "verse": "Et mecum lymphata canas tua grandia Gesta."
            },
            {
                "verse": "Scis etenim quantum fatua est humana facultas,"
            },
            {
                "verse": "Quodque opus omne suum stultum est et fabula vana."
            },
            {
                "verse": "Omnia nam penetras, tua magna potentia totum"
            },
            {
                "verse": "Orbem sola regit, sacro quia numine plena"
            },
            {
                "verse": "Cuncta tuo et subter curva testudine nil fit,"
            },
            {
                "verse": "Ni fueris consulta prius ceu syrticus Ammon."
            },
            {
                "verse": "Quem tu Diva foves, cui se tuus undique totus"
            },
            {
                "verse": "Spiritus insinuat, subiens penetralia mentis,"
            },
            {
                "verse": "Ipse graveis casus et tela minantia sevae"
            },
            {
                "verse": "Fortunae aspernens, sortemque et fulmina ridet."
            },
            {
                "verse": "Tu mellita animos quadam dulcedine mulces"
            },
            {
                "verse": "Ut, quum primum aderis, quidquid grave, quidve molestum est"
            },
            {
                "verse": "Conversum in risus laetos agat esse dolentes."
            },
            {
                "verse": "Tu condimentum es, cunctisque accomoda rebus"
            },
            {
                "verse": "Te sine militibus non contigit aurea palma,"
            },
            {
                "verse": "Te sine frigescet recitans ad pulpita rhetor,"
            },
            {
                "verse": "Cum Musis sine te ridebitur alma Poesis,"
            },
            {
                "verse": "Esuriet pauper medicus, numerosa mathesis"
            },
            {
                "verse": "Nullam habitura fidem mendacia larga sonabit;"
            },
            {
                "verse": "Cumque suo nulli placitura est musica cantu."
            },
            {
                "verse": "Te sine nil gratum finget pictura figuris;"
            },
            {
                "verse": "Mimmicaque ars penitus cum gestu explosa iocoso est."
            },
            {
                "verse": "Te sine pro Nireo Corytheus esse videtur;"
            },
            {
                "verse": "Et pro Narcisso rugosum Nestora dicas;"
            },
            {
                "verse": "Susque loco altiloquae censetur stare Minervae."
            },
            {
                "verse": "Te duce quisque trahit vitam sub pectore laeto"
            },
            {
                "verse": "Et sua cuique placent, pariter nec poenitet ullum"
            },
            {
                "verse": "Stemmatis, ingeniique sui, patriaeque, locique;"
            },
            {
                "verse": "Sed se foelicem, generosum, seque beatum,"
            },
            {
                "verse": "Et regem et solum sapientem se putat esse,"
            },
            {
                "verse": "Morio sit licet hic et, te suadente, professus."
            },
            {
                "verse": "Unde fit ut Scythici patriam mutare recusent"
            },
            {
                "verse": "Cum Siculo; Psillus steriles non mutet agellos"
            },
            {
                "verse": "Cum Latio; ac Morinus dites nil pendat Athaenas."
            },
            {
                "verse": "Moeonidi haud Bavius, nec Moevius ipse Maroni,"
            },
            {
                "verse": "Marsia nec Phoebo, nec olori cesserit anser."
            },
            {
                "verse": "Denique nec quisquam traducet molliter annos,"
            },
            {
                "verse": "Addictus nisi sit sacris numeroque tuorum,"
            },
            {
                "verse": "Aut hilari hunc facie aspicias et fronte faventi."
            },
            {
                "verse": "Ergo tuo auspicio zephiris dabo vela secundis."
            },
            {
                "verse": "Lubrica dum teneris aetas deducta sub annis"
            },
            {
                "verse": "Pendet in ambiguo quem praestet prehendere callem,"
            },
            {
                "verse": "Monstravit samia exemplar mihi littera vitae."
            },
            {
                "verse": "Ingressus rationis iter multumque vagatus,"
            },
            {
                "verse": "Sub mentis speculo vidi quam maximus error"
            },
            {
                "verse": "Falleret humanum vulgus, quantum irrita sit spes,"
            },
            {
                "verse": "Quam vanae sint curae hominum tormenta labores,"
            },
            {
                "verse": "Quam vanum studium, vanus conatus et artes;"
            },
            {
                "verse": "Et nihil esse aliud vitam hanc praeter vaga caeca"
            },
            {
                "verse": "Lubrica stultitiae risu cantanda soluto."
            },
            {
                "verse": "Dehinc semper manibus, pedibusque et pectore toto"
            },
            {
                "verse": "Impense studui hoc, id sum molitus et unum,"
            },
            {
                "verse": "Ut fatuos premerem affectus curasque fugarem."
            },
            {
                "verse": "Hocque diu saxum volvens, iam, pace reperta,"
            },
            {
                "verse": "Factus eram voti compos, nostrisque fugatis,"
            },
            {
                "verse": "Nulla mihi angebant externa negocia mentem."
            },
            {
                "verse": "En subito assurgens aliena insania motu,"
            },
            {
                "verse": "Seu propria haec fuerit nostroque innata cerebro"
            },
            {
                "verse": "Iam mihi quaesitam certat turbare quietem"
            },
            {
                "verse": "Nec spirare sinit, nedum requiescere, sed nec"
            },
            {
                "verse": "Dormire usque adeo petulans male suada gravisque est."
            },
            {
                "verse": "Ambiguas nec tot narrant variasse figuras"
            },
            {
                "verse": "Prothea, quot renovat mutata haec bellua formas."
            },
            {
                "verse": "Inque dies sumit tantum sibi roboris, ut si"
            },
            {
                "verse": "Mutus et elinguis, seu rana seriphia sive"
            },
            {
                "verse": "Harpochrates fierem, vel si praefixa palato"
            },
            {
                "verse": "Aut labris consuta foret mea lingua, tacere"
            },
            {
                "verse": "Nequaquam posset caneret quin devia vulgi"
            },
            {
                "verse": "Consilia, ac steriles actus, et inania vota,"
            },
            {
                "verse": "Quae numero tot sunt, quot habet vaga sydera caelum,"
            },
            {
                "verse": "Quot frondes silvae, pisces mare, littus harenas."
            },
            {
                "verse": "Unde licet cupiam chartas stipare capaces"
            },
            {
                "verse": "Materies tanta est, tam lata est copia, quod me"
            },
            {
                "verse": "Sic tenet attonitum, perplexa mente vagantem,"
            },
            {
                "verse": "Ut neque principium, nec prima exordia rebus"
            },
            {
                "verse": "Anxius inveniam. Sed si mea perfluat ora"
            },
            {
                "verse": "Pimpla, vel Eurotas, Permessi aut Phocidos undae"
            },
            {
                "verse": "Stultitiae nequeam meritas percurrere laudes."
            },
            {
                "verse": "Haec mortale genus, suasu faciente potenti"
            },
            {
                "verse": "Lactat et irretit, laqueat, blanditur, inescat"
            },
            {
                "verse": "Attrahit applaudens, ac, ut maga, fascinat omnes."
            },
            {
                "verse": "Numine nescio quo veniat sibi gratia tanta."
            },
            {
                "verse": "Facta adeo est petulans domina, imperiosa, superba,"
            },
            {
                "verse": "Ut caput insertet, seseque intrudat ubique"
            },
            {
                "verse": "Et coniuratos tot habet, tot nacta sequaces,"
            },
            {
                "verse": "Tot tenet et captos, ut pene subegerit orbem."
            },
            {
                "verse": "Nunc mage quam solita est Dea strenua saevit et instat,"
            },
            {
                "verse": "Ut reliquum subigat, (quamvis quota portio desit);"
            },
            {
                "verse": "Vaesanos equites acuit, fatuasque phalanges,"
            },
            {
                "verse": "Sed totum est agmen secta partita bimembri."
            },
            {
                "verse": "Selegit quosdam, dextro quos provida cornu"
            },
            {
                "verse": "Heroas uti delectos inserat, hosque"
            },
            {
                "verse": "Praecipue caros habeat, teneatque fideles,"
            },
            {
                "verse": "Mulceat et caput his, voltuque inspectet amico."
            },
            {
                "verse": "Hii sunt ingenue stulti, qui sponte fatentur"
            },
            {
                "verse": "Esse suos, fatui existunt, fatuosque videri"
            },
            {
                "verse": "Ac esse exoptant, nec adest sapientis in illis"
            },
            {
                "verse": "Unciola, aut obulus; sed totus, quantulus hic grex,"
            },
            {
                "verse": "Nil nisi stultitia est, propriis innata medullis."
            },
            {
                "verse": "Si bene metimur, si vero credere fas sit,"
            },
            {
                "verse": "Nec potior status est, nec vita beatior ulla"
            },
            {
                "verse": "Hoc hominum genere est, quos nulla angusta remordet"
            },
            {
                "verse": "Cura, nec anxietas, rerum nec avara cupido;"
            },
            {
                "verse": "Non metus, aut odium, livor, lamenta, querelae,"
            },
            {
                "verse": "Terricula et larvae, lemuresque in nocte timendi;"
            },
            {
                "verse": "Nec pavor armorum cruciat, mortisque futurae,"
            },
            {
                "verse": "Non caeci incursus animi, subitique tumultus,"
            },
            {
                "verse": "Nec pudor, aut maledicta nocent, infamia, nec vis."
            },
            {
                "verse": "Sunt vere ut Superis sacri, quia nemo nocere"
            },
            {
                "verse": "His studet, immo et ab his retinet fera bellua morsus."
            },
            {
                "verse": "Pectore quidquid habent, quidquid vel mente repostum"
            },
            {
                "verse": "Vultus id exhibuit, vel sermo prodit apertus."
            },
            {
                "verse": "Purave simplicitas non astu ducta, nec arte."
            },
            {
                "verse": "Insuper hoc addas, quod nedum hii tempus ad omne"
            },
            {
                "verse": "Cantillant, ludunt, rident, semperque iocantur,"
            },
            {
                "verse": "Sed reliquis (aderunt etiam si forte gementes)"
            },
            {
                "verse": "Gaudia, festa, iocos, lusus, risumque tulere;"
            },
            {
                "verse": "Hos veluti dederit mundo indulgentia divum,"
            },
            {
                "verse": "Quo mentes hominum querulas, ac tristia corda"
            },
            {
                "verse": "Exhilarent, miseroque e pectore moesta levarent."
            },
            {
                "verse": "Denique tam cari, tam grati, tamque iocosi"
            },
            {
                "verse": "Principibus, summisque viris, ac regibus ipsis"
            },
            {
                "verse": "Ut pro delitiis teneant, nec posse sine illis"
            },
            {
                "verse": "Prandere, aut molli pluma captare soporem"
            },
            {
                "verse": "Testentur, nec stare diem, durare nec horam."
            },
            {
                "verse": "O grata, o dulcis soboles, iucunda, beata,"
            },
            {
                "verse": "Et cognata Deis, foelici nata sub astro!"
            },
            {
                "verse": "Dum vivis laeta es, multo mage, morte perempta,"
            },
            {
                "verse": "Laetior, elysias recta contendis ad Umbras."
            },
            {
                "verse": "Ocia dumque trahunt animae, dum prata peragrant,"
            },
            {
                "verse": "Lusibus usa tuis, Maneis et corpora functa"
            },
            {
                "verse": "Allicis in risum et secum comitata vagaris."
            },
            {
                "verse": "Unde ego te veneror, nec posthac nostra tacebit"
            },
            {
                "verse": "Lingua tuas laudes, quin magna volumina de te"
            },
            {
                "verse": "Cantando pingat, populis monumenta futuris."
            },
            {
                "verse": "At nunc (parce, precor) graviori tracta cothurno,"
            },
            {
                "verse": "Maius opus texens, cornu quos Diva sinistro"
            },
            {
                "verse": "Stultitia instruxit, versu cantabit amaro."
            },
            {
                "verse": "Hic hominum numerus fallax, abstrusus et acer,"
            },
            {
                "verse": "Quo nihil callidius, nihil et versutius ispo;"
            },
            {
                "verse": "Commentum totus, fraudes, ars, techna, dolusque;"
            },
            {
                "verse": "Empusaque magis varius, Vertumnus ut alter."
            },
            {
                "verse": "Prodere se stultum non vult, renuitque fateri."
            },
            {
                "verse": "Duplicibus loquitur linguis, quarum altera verax,"
            },
            {
                "verse": "Altera mentitur; sed conductura sibimet"
            },
            {
                "verse": "Proferet in medium; pariter nocitura tacebit."
            },
            {
                "verse": "Sicque aliud fingens secreto in pectore condit"
            },
            {
                "verse": "Longe huic dissimile et diversum lingua loquetur."
            },
            {
                "verse": "Mortales inter sapientis imagine ficta"
            },
            {
                "verse": "Praeferri certat, primamque attingere partem."
            },
            {
                "verse": "Nec satis hoc scelus est; rabida haec et subdola turba"
            },
            {
                "verse": "Semper sollicita est, semper vaga, semper anhelans"
            },
            {
                "verse": "-Seu puer aut iuvenis, seu vir, seu stulta senex sit,-"
            },
            {
                "verse": "Quo rapiat, cumulet, dominetur, tendat ad alta."
            },
            {
                "verse": "Hinc ego bile tumens stultum hoc, immane, prophanum"
            },
            {
                "verse": "Atque bilingue genus, tamquam tibi Diva rebelle,"
            },
            {
                "verse": "Persequar. Hoc tendit resonantes pectine chordas,"
            },
            {
                "verse": "Hoc iecori bilem stomacoque accendit orexim,"
            },
            {
                "verse": "Hoc mihi materiem, modulatis versibus orsum,"
            },
            {
                "verse": "Ingenio vires, cantusque et verba ministrat."
            },
            {
                "verse": "Quare ego - quum videam tanta caligine volvi"
            },
            {
                "verse": "Humanos sensus, proprioque a semine gentem"
            },
            {
                "verse": "Degenerasse rudem, et, penitus ratione fugata,"
            },
            {
                "verse": "In pecus informe et truculenta in bruta labasse"
            },
            {
                "verse": "Sanari ut nequeat si mille epithemata fiant"
            },
            {
                "verse": "Si totidem succos, si mille cathartica, mille"
            },
            {
                "verse": "Ebibat anticyras, totum si gramen et herba"
            },
            {
                "verse": "Helleborum fieret, fieret mare totaque tellus -"
            },
            {
                "verse": "Sollicitus siqua aegrotae dare pocula possem"
            },
            {
                "verse": "Vel medicas adhibere manus, miseratus iniquam"
            },
            {
                "verse": "Efflictim indolui sortem et mecum ipse volutans"
            },
            {
                "verse": "Tabificum hoc vulnus possitne e corde revelli,"
            },
            {
                "verse": "Tentandum statui. Quod si radicibus amplis"
            },
            {
                "verse": "Altius intrarit quam quod se posse mederi"
            },
            {
                "verse": "Promittant medici; saltem lenire furorem,"
            },
            {
                "verse": "Tollere si nequeo, liceat vanosque tumultus"
            },
            {
                "verse": "Sedare atque homini meliorem tradere mentem."
            },
            {
                "verse": "Unde ego, quo post me quaecumque advenerit aetas"
            },
            {
                "verse": "Stratum noscat iter recta rationis amussi,"
            },
            {
                "verse": "Desipiatque minus, fallaci nube remota,"
            },
            {
                "verse": "Tot quot habet mundi cultores machina passim"
            },
            {
                "verse": "Ad sanos volui monitus vitamque beatam,"
            },
            {
                "verse": "Vera bona et nondum rudibus vulgata vocatos,"
            },
            {
                "verse": "Quos veluti monitor, grandi sic voce citabo:"
            },
            {
                "verse": "\"Surgite, sopiti mortales, surgite, clamo\"."
            },
            {
                "verse": "Clamor et hic reboans surdas circumsonet aures,"
            },
            {
                "verse": "Voxque per abstrusos mentis penetrata recessus"
            },
            {
                "verse": "Excitet attonitos, stimuloque ita pungat inhertes:"
            },
            {
                "verse": "\" Terrigenae o fatui, captique o lumine talpae,"
            },
            {
                "verse": "Quidnam aliud vita haec quam scenica fabula quaedam"
            },
            {
                "verse": "In qua procedit vario gens abdita cultu,"
            },
            {
                "verse": "Quisque suas peragit partes et munia complet? \""
            },
            {
                "verse": "Sunt homines mimmi, ars ludi, mundusque theatrum,"
            },
            {
                "verse": "Fabula mendaces curae, Fortuna coragus,"
            },
            {
                "verse": "Qui prodire iubet quemque in proscenia; saepe et"
            },
            {
                "verse": "Sub diverso habitu variatum ducit eundem,"
            },
            {
                "verse": "Ut modo purpureum qui regem gesserat, hic mox"
            },
            {
                "verse": "Exutus trabea et posito diademate, egenum"
            },
            {
                "verse": "Servum agat aut mimmum trita sub veste latentem."
            },
            {
                "verse": "Et modo qui choreas cantu saltabat amoeno"
            },
            {
                "verse": "Egreditur lachrymans et tristie funera deflet."
            },
            {
                "verse": "Sic vos saepe iocans sors improba tollit ad astra,"
            },
            {
                "verse": "Hinc cito praecipites Herebi detrudit ad oras."
            },
            {
                "verse": "Ergo, o ridiculi scurrae, qui voce manuque"
            },
            {
                "verse": "Orbis in hac scaena numerosa luditis arte,"
            },
            {
                "verse": "Personam induti variam, et qui mente sepulta"
            },
            {
                "verse": "Degitis ut pecudes procul et custode remoto,"
            },
            {
                "verse": "Saltibus elysiis spretis, ubi pascua laeta,"
            },
            {
                "verse": "Abrotanum et tribulos, absyntia amara, cicutas,"
            },
            {
                "verse": "Taxum ac urticas mundani pascitis horti;"
            },
            {
                "verse": "Inscitiaeque merum pleno deducitis haustu,"
            },
            {
                "verse": "Quo ruitis stulti in praeceps? Quo devia turba"
            },
            {
                "verse": "In vetitum properas, deperdita vallibus huius"
            },
            {
                "verse": "Tartarei nemoris, sunt tensa ubi rhetia mille,"
            },
            {
                "verse": "Mille subis laqueos, haec dum deserta peragras"
            },
            {
                "verse": "Nescia quod vitae munus tenearis obire;"
            },
            {
                "verse": "Aut ludos quos sis mundi exhibitura theatro"
            },
            {
                "verse": "Vel qua te superi formantes lege crearint?"
            },
            {
                "verse": "Non ideo natura parens, nec cura Deorum"
            },
            {
                "verse": "Munitum ratione hominem, mentisque capacem,"
            },
            {
                "verse": "Attulit in terras grata ad stipendia vitae"
            },
            {
                "verse": "Quo miser, heu, pereat curarum turbine et aestu;"
            },
            {
                "verse": "Quo fera bella, necem, gladios sequeretur et arma;"
            },
            {
                "verse": "Quove per omne nefas consuescat vivere raptus,"
            },
            {
                "verse": "Atque auri rabie miserorum sanguine pasci;"
            },
            {
                "verse": "Nec quo fraude, dolis, techna flueretur et arte,"
            },
            {
                "verse": "Illicitae nec quo Veneris portenta subiret."
            },
            {
                "verse": "Tolle homo, tolle oculos, mentis te absconde recessu;"
            },
            {
                "verse": "Cerne, vide et pendas sub quo tu foedere mundi"
            },
            {
                "verse": "Veneris in pelagus, regno demisse paterno."
            },
            {
                "verse": "Nosce, precor, quid sis et quem tua reddat imago,"
            },
            {
                "verse": "Qualia cum sacro teneas commercia caelo,"
            },
            {
                "verse": "Et cui plus dederit divini luminis Author,"
            },
            {
                "verse": "Qui penetrat vivitque tuos diffusus in artus"
            },
            {
                "verse": "Affinemque tuam voluit sibi iungere mentem,"
            },
            {
                "verse": "Et dare sublimes oculos ad sydera sursum"
            },
            {
                "verse": "Ut reperire queas, propriumque videre parentem."
            },
            {
                "verse": "Cur decus ergo tuum, caelo delapsa propago,"
            },
            {
                "verse": "Marcenti hoc stabulo sepelis, caenoque volutas?"
            },
            {
                "verse": "Nonne vides, si tecum habitas, ni desipis, esse"
            },
            {
                "verse": "Omne hominis vanum studium, vanosque labores?"
            },
            {
                "verse": "Omne et opus nostrum, quocumque ab robore fulctum,"
            },
            {
                "verse": "Deficere ut mancum, variabile, putre, caducum?"
            },
            {
                "verse": "Paulum curre, precor, per saecula temporis acti,"
            },
            {
                "verse": "Nil stabile invenies; verum, compage soluta,"
            },
            {
                "verse": "Cuncta ruunt pessum fato damnata potenti."
            },
            {
                "verse": "Vidimus en aliquos liquidas equitasse per undas,"
            },
            {
                "verse": "Mole super posita et structo super aequora ponte."
            },
            {
                "verse": "Hinc alios tumido vaga flumina, stagna, lacusque"
            },
            {
                "verse": "Eripuisse mari, limphasque hausisse fluentes,"
            },
            {
                "verse": "Atque solo medio maria acclusisse retenta:"
            },
            {
                "verse": "Perforat en alius cautes, et viscera terrae,"
            },
            {
                "verse": "Moxque illuc intrans carpenta atque agmina ducit;"
            },
            {
                "verse": "Velificant alii praerupta cacumina montis,"
            },
            {
                "verse": "Oppositas alpes alius scopulosque nivosos"
            },
            {
                "verse": "Multo opere et flammis et vi diduxit aceti."
            },
            {
                "verse": "Cerno immane genus magno sub pectoris ausu"
            },
            {
                "verse": "Traducuntque illinc classem, mirabile factu,"
            },
            {
                "verse": "Aggressum superos, congestis montibus alte."
            },
            {
                "verse": "Haec tam magna stupens miratur nescia turba."
            },
            {
                "verse": "Praeteriere tamen cuncta haec et fabula facta."
            },
            {
                "verse": "Hos ego conatus vanos operosaque gesta"
            },
            {
                "verse": "Subsanno, aspernor, plenoque haec risimus ore"
            },
            {
                "verse": "Tamquam opus insanum, stultae praesagia mentis."
            },
            {
                "verse": "Intereunt populi, regiones, moenia et urbes,"
            },
            {
                "verse": "Assyrii grande imperium tenuere potensque"
            },
            {
                "verse": "Assyriis Medi victis Asiaque potiti"
            },
            {
                "verse": "Hostibus exuviae Persis et praeda fuere."
            },
            {
                "verse": "Sic pandioniae numeroso milite Athenae"
            },
            {
                "verse": "Ismarios domuere duces, Bisantia regna,"
            },
            {
                "verse": "Bosphoron, Euxinosque aditus, Tanaimque nivalem,"
            },
            {
                "verse": "Sarmaticas vires, Colchos Phasimque Getasque."
            },
            {
                "verse": "Sed subito assurgens victrix Lacedaemon ubique"
            },
            {
                "verse": "Caecropidum fastus, pugnantiaque arma repressit."
            },
            {
                "verse": "Et Peloponesso evicta Danaisque subactis,"
            },
            {
                "verse": "Longius haec quam fas fines porrexerat ausu"
            },
            {
                "verse": "Cuncta terens avido. Sed enim Thebana iuventus"
            },
            {
                "verse": "Dentibus anguigenis genita et mavortia proles"
            },
            {
                "verse": "Hanc subigit, grandi rerum ditione potita."
            },
            {
                "verse": "Hinc populus Macedo Dircaeos viribus auctos"
            },
            {
                "verse": "Funditus evertit; successusque improbus in se"
            },
            {
                "verse": "Exacuit gladios et ob hoc mera fabula factus."
            },
            {
                "verse": "Magnus Alexander victor tot regna, tot urbes"
            },
            {
                "verse": "Tot populos domuit; Manes, mare, flumina, montes"
            },
            {
                "verse": "Terruit; inde alium affectans quem perderet orbem."
            },
            {
                "verse": "Quid tamen? Cecidit, moritur, tot saeva laborum"
            },
            {
                "verse": "Millia, tot curas parvo sub marmore clausit"
            },
            {
                "verse": "Mors rerum domitrix, nostros quae sola furores"
            },
            {
                "verse": "Comprimit indomitos furtim, cogitque fateri"
            },
            {
                "verse": "Ridendi quam sint humana negocia, ludi."
            },
            {
                "verse": "Dic ubi delitiae Medorum? ubi perfida regna?"
            },
            {
                "verse": "Dic ubi nunc Argi? Vel ubi Latonia Delos?"
            },
            {
                "verse": "Aut nelaea Pilos, Salamis, vel Sparta, Mycenae,"
            },
            {
                "verse": "Olenosque Iovis nutrix, ephyraea Corinthus,"
            },
            {
                "verse": "Ac phoenissa Tyros, Pleuron meleayria Amicle?"
            },
            {
                "verse": "Maxima Dardanidum fuerat iam gloria; sed nunc"
            },
            {
                "verse": "Vepreta, et sentes ubi clarae moenia Troiae."
            },
            {
                "verse": "Prisca semiramiis Babylon celebrata tropaeis"
            },
            {
                "verse": "Corruit et bibulas nunc fert deserta papyros."
            },
            {
                "verse": "Quid fuerat quondam Carthagine clarius armis?"
            },
            {
                "verse": "Nunc carecta tenent, paliuri et canna palustris."
            },
            {
                "verse": "Reddiderant olim celebrem Nilotida Memphim"
            },
            {
                "verse": "Ardua Pyramidum moles grandesque colossi,"
            },
            {
                "verse": "At modo nulla vides operis vestigia tanti;"
            },
            {
                "verse": "Quidquid in his fuerat pulchri longaeva vetustas"
            },
            {
                "verse": "Dentibus absumpsit rabidis. Sic cuncta repente"
            },
            {
                "verse": "In nihilum redeunt, nihilo quae exorta fuere."
            },
            {
                "verse": "Ingredere o Romam, quaeso, qua nulla fuit vis,"
            },
            {
                "verse": "Maiestasve prior, nec gloria clarior ulla,"
            },
            {
                "verse": "Nec maius sub sole decus, dum fata tulere."
            },
            {
                "verse": "Altius hinc repetas veterum monumenta Quiritum"
            },
            {
                "verse": "Marmora vel Thermas, pontes, spatiosa Theatra,"
            },
            {
                "verse": "Atria cum statuis, arcus, Fora, Templa, Columnas,"
            },
            {
                "verse": "Obruta cuncta iacent dumis disiectaque passim."
            },
            {
                "verse": "Adverte et ducas per tempora singula mentem"
            },
            {
                "verse": "Aetatumque gradus; sedes ubi Romula tellus"
            },
            {
                "verse": "Quot gentes tenuere prius! Quot signa, quot hostes,"
            },
            {
                "verse": "Imperia, et populos, diademata, regna, tyrannos"
            },
            {
                "verse": "Roma dedit pessum, dum mundi sceptra subacti"
            },
            {
                "verse": "Transtulit in sese! Quot ibi post fata Quirini"
            },
            {
                "verse": "Viderit indutos trabeam! Quot, consule abacto,"
            },
            {
                "verse": "Augusto in solio steterint, sanctoque senatu,"
            },
            {
                "verse": "Quotque ubi Pontifices sacrata in sede reposti!"
            },
            {
                "verse": "Quos si ubi sint quaeras, tenet hos sub ventre capaci"
            },
            {
                "verse": "Magna parens clausos, sive alta silentia Ditis,"
            },
            {
                "verse": "Longa vel oblivio, vel sidera clara receptos,"
            },
            {
                "verse": "Profuit ergo nihil gentes stravisse superbas,"
            },
            {
                "verse": "Imposuisse iugum victis, domuisse vel orbem,"
            },
            {
                "verse": "Tot mala, tot duros olim exanclasse labores."
            },
            {
                "verse": "Vanum opus hoc fuerat, vanus fuit exitus inde."
            },
            {
                "verse": "Sic fumus et praesens et fabula vana sequentum."
            },
            {
                "verse": "Obiiciet fortasse aliquis clarissima gesta,"
            },
            {
                "verse": "Nec virtus poterit tenebris nec fama iacere,"
            },
            {
                "verse": "Propterea vivet. Fateor sua nomina pulchrum est"
            },
            {
                "verse": "Porrigere in longum, quae postera censeat aetas."
            },
            {
                "verse": "Ecquid tum fuerit, somno demersus in alto"
            },
            {
                "verse": "Aut nihil omnino sentis, aut tu graviore"
            },
            {
                "verse": "Districtus studio mortaleis quaerere curas"
            },
            {
                "verse": "Non potes, aut non vis; id, si dum vita superstes,"
            },
            {
                "verse": "Gesseris, hospitium quo tu mereare deorum."
            },
            {
                "verse": "Sic nos - heu, facimus! - non solum fabula fleti;"
            },
            {
                "verse": "Sed sumus et vivi. Dicas quid languida firmi"
            },
            {
                "verse": "Possidet aut certi vita haec, nam caeca ruensque"
            },
            {
                "verse": "Volvitur in tenebris. Frustra speramus adempta"
            },
            {
                "verse": "Posse frui requie, cursus, auramque secundam"
            },
            {
                "verse": "Poscimus incassum, trudit nos saeva Charybdis"
            },
            {
                "verse": "Saepius in Scyllam, Scyllae de fauce revulsos"
            },
            {
                "verse": "Absorbent Syrtes, aut aggere vallat harena."
            },
            {
                "verse": "Nullaque pax animi, nulla est sincera voluptas;"
            },
            {
                "verse": "Nulli laeta dies agitur sub dulcibus annis;"
            },
            {
                "verse": "Pectora solliciti subeant agitata timores"
            },
            {
                "verse": "Et curae vigiles, trepidique per omnia casus."
            },
            {
                "verse": "Quid sumus, - heu, tandem miseri! - nisi plena doloris,"
            },
            {
                "verse": "Marcidaque eluvies, morti subiecta caducae?"
            },
            {
                "verse": "Hoc age, tende animum; curramus, quaeso parumper"
            },
            {
                "verse": "Per vitae parteis nostrae: Pueritia primum"
            },
            {
                "verse": "Quid firmi nacta est? Equitavit harundine longa"
            },
            {
                "verse": "It, venit et rediit, crebro terit omnia saltu."
            },
            {
                "verse": "Mille agitat ludos, semper nova ludrica tentat."
            },
            {
                "verse": "Nunc pavet ad patris monitus, ad verba minasque;"
            },
            {
                "verse": "Nunc fugit imperium, metuit nunc verbera matris."
            },
            {
                "verse": "Nunc adeunda scola est, tacito quam murmure tristis"
            },
            {
                "verse": "Devovet atque illam lachrimanti lumine adivit."
            },
            {
                "verse": "Nunc pila nuncque trochus ludos tribuere nucesque,"
            },
            {
                "verse": "Lusit et astragalis, par impar, ducere filo"
            },
            {
                "verse": "Plostellum didicit visco vel fallere muscas."
            },
            {
                "verse": "Nonne hoc ridendum? Non haec iocularia sunt? Sunt."
            },
            {
                "verse": "Quom vero improbior facta est et adulta iuventus:"
            },
            {
                "verse": "Iste canes vel equos, hic caeci praelia amoris;"
            },
            {
                "verse": "Hic choreas, modulos alter vel musica plectra;"
            },
            {
                "verse": "Servorum ille gregem, thaedas hic nescius optat;"
            },
            {
                "verse": "Hunc vestes tyriae, tenet hunc sua forma decorque;"
            },
            {
                "verse": "Hic cupiet magnis servitum regibus ire."
            },
            {
                "verse": "Haec studia, hicque labor non sunt mera somnia? Quidni?"
            },
            {
                "verse": "Quis furor, o caeci; quae tanta insania menti est?"
            },
            {
                "verse": "Innumeros nutrire canes, qui cuncta fatigant"
            },
            {
                "verse": "Latratu horrisono vomituque et stercore foedant."
            },
            {
                "verse": "Quidve feras caveis mulces? Si, perfide, nescis;"
            },
            {
                "verse": "Debetur cibus hic miseris. Acteona, quaeso,"
            },
            {
                "verse": "Sume tibi exemplum: Canibus quos paverat ipsis"
            },
            {
                "verse": "Praeda fuit. De te recitatur fabula, fies"
            },
            {
                "verse": "Tu fera ut Actaeon. Sed equos quae tanta phrenesis"
            },
            {
                "verse": "Pascere te stimulat? Sternax, immite, superbum,"
            },
            {
                "verse": "Indomitumque animal, nodis ac fune ligandum,"
            },
            {
                "verse": "Quod semper rodit, consumit, devorat. At dum"
            },
            {
                "verse": "Stipatus fuerit venter, petulansque saginis,"
            },
            {
                "verse": "Calce petit dominum, sella vel forte sedentem"
            },
            {
                "verse": "Excutit in terras. Si raptim currere oportet,"
            },
            {
                "verse": "Non audit stimulos; coeptum si figere cursum,"
            },
            {
                "verse": "Mordicus apprehendit frenum, cursuque citato"
            },
            {
                "verse": "Te rapit in praeceps; fuerit si forte fremendum,"
            },
            {
                "verse": "Hiscere tunc renuit. Verum si quando latere"
            },
            {
                "verse": "Est opus, hinnitu et fremitu super intonat aether."
            },
            {
                "verse": "Sic canibus vel equis diceris bestia maior."
            },
            {
                "verse": "Si sequeris tenerum vagus et delirus amorem,"
            },
            {
                "verse": "Nulla minus constans vita est, nec acerbior ulla"
            },
            {
                "verse": "Nunc audire licet laetum se dicere amantem:"
            },
            {
                "verse": "\"O me foelicem! noctem o sine fine beatam!\""
            },
            {
                "verse": "Et modo duritiem doluit, modo flevit amicae."
            },
            {
                "verse": "Nunc citharam ad numeros tendit, nunc nocte silenti"
            },
            {
                "verse": "Ante fores Dominae queritur, nunc carmina mittit."
            },
            {
                "verse": "Nunc gemit; heu miserum, quae bellua caeca Cupido"
            },
            {
                "verse": "Me tenet obsessum, lacerat, fodit, enecat, urit!"
            },
            {
                "verse": "Hic natat, et renatat; dedit haec sua colla capistro."
            },
            {
                "verse": "Hii sese iugulant, haec arbore lapsa pependit,"
            },
            {
                "verse": "Haec sublata pyra secuit sua pectora ferro."
            },
            {
                "verse": "Talia quid, rogo, sunt? An non haec plena cachinno?"
            },
            {
                "verse": "Cogimur en alium nostris appingere chartis,"
            },
            {
                "verse": "Qui vagus inconstans iuvenili tractus amore,"
            },
            {
                "verse": "Ductus ab inscitia potius vacuoque cerebro"
            },
            {
                "verse": "Exercet choreas et saltu membra fatigat."
            },
            {
                "verse": "Stultius aut levius quidnam quam pene furentes"
            },
            {
                "verse": "Cernere femellas volvi circumque rotari;"
            },
            {
                "verse": "Sub giro assiduo, dextra modo nuncque sinistra;"
            },
            {
                "verse": "Vel tolli sursum saltu, vel ad ima relabi?"
            },
            {
                "verse": "Sis licet ipse siti exustus, liquefactus, anhelans,"
            },
            {
                "verse": "Tunc magis insistis sudore et pulvere mersus."
            },
            {
                "verse": "Tum Venus inspirat flammas, animosque Cupido"
            },
            {
                "verse": "Exacuit segnes, ludunt oculique manusque."
            },
            {
                "verse": "Alter in alterius tunc furtim immurmurat aure,"
            },
            {
                "verse": "Suspirat, narratque suos tum quisque dolores."
            },
            {
                "verse": "Aspice quid pariant choreae, sunt et caput et fons"
            },
            {
                "verse": "Et stimulus Veneris, scelerumque uberrima radix,"
            },
            {
                "verse": "Nequitiae semen vivax, illicia, fomes,"
            },
            {
                "verse": "Esca libidinibus, mentisque ruina pudicae."
            },
            {
                "verse": "O fatue, o demens, o beta insulsior ipsa"
            },
            {
                "verse": "Hoc ferri circum, per girum quaque revolvi,"
            },
            {
                "verse": "Quidnam aliud praeter furere et vertigine duci?"
            },
            {
                "verse": "Attrahor ad laetas gentes, quae musica plectro"
            },
            {
                "verse": "Instrumenta movent, cantu comitante sonoro."
            },
            {
                "verse": "Articulata iuvant dum te discrimina vocum,"
            },
            {
                "verse": "Concentu harmonico modulanti e gutture ducta;"
            },
            {
                "verse": "Dum tonus, emitonus; dum chroma et nota diesis;"
            },
            {
                "verse": "Dum spatia atque genus, schysma et systemata, phthongi"
            },
            {
                "verse": "Symphona et apothome, melopeia, intensa, remissa;"
            },
            {
                "verse": "Dumque vagum e stanti, dumque ad grave tendis acuto,"
            },
            {
                "verse": "Tempus inane ruit, nullo revocabile cantu."
            },
            {
                "verse": "Esto, age, turbatas mentes et tristia corda,"
            },
            {
                "verse": "Vexatosque animos citharae modulamine places;"
            },
            {
                "verse": "Carmine vel melico resonans tua fistula vel vox"
            },
            {
                "verse": "Mirantes volucres, tellurem, sydera, pontum"
            },
            {
                "verse": "Attrahat, et stupidi veniant ad littora pisces;"
            },
            {
                "verse": "Deponant rabiem venti tonitrusque fragorem;"
            },
            {
                "verse": "Pectine vel fidibus valeas calamoque loquaci"
            },
            {
                "verse": "Sensificare nemus, montes animare, ferasque"
            },
            {
                "verse": "Mulcere et duris immittere cautibus aures;"
            },
            {
                "verse": "Ad cantus permulsa tuos feritate remota"
            },
            {
                "verse": "Turba celer volitet stygio demissa profundo;"
            },
            {
                "verse": "Nulla tamen tam dulcis erit, tam grata, potensque"
            },
            {
                "verse": "Harmonia aut tam suave melos, quod solvere dura"
            },
            {
                "verse": "Fixa necis decreta queat paulumque morari."
            },
            {
                "verse": "Captantes rithmos at tu dum voce retexis,"
            },
            {
                "verse": "Dum nimium tibi stulte places, inopina ruit mors,"
            },
            {
                "verse": "Quae te delitiis captum et nil tale putantem"
            },
            {
                "verse": "Strangulat, et numeros vocisque intercipit usum."
            },
            {
                "verse": "Sic mutum corpus, cantataque fabula restas."
            },
            {
                "verse": "Heu, quam praestaret plorando ad gaudia duci"
            },
            {
                "verse": "Quam labi in poenas aeternaque damna canendo!"
            },
            {
                "verse": "Nunc mihi sese offert risu cantanda profundo"
            },
            {
                "verse": "Stultitiae species servorum obsessa catherva."
            },
            {
                "verse": "Hii sunt qui tumidi vento fastuque levati"
            },
            {
                "verse": "Innumeros pascunt comites, non utile vulgus."
            },
            {
                "verse": "Quam vere es demens famulis qui alimenta propinas!"
            },
            {
                "verse": "Hos fidos credin? Mentiris. Ipsa ruina"
            },
            {
                "verse": "Est servile genus dominis; tot tela, tot hostes"
            },
            {
                "verse": "Secreti, tot erunt fures, tot vasa veneni"
            },
            {
                "verse": "Quot famuli; tot sunt rixae certamina, lites,"
            },
            {
                "verse": "Tot mala, totque tubae, tot bella et damna, tot ignes."
            },
            {
                "verse": "Omnia rimatur, retegit, resupinat, adurit,"
            },
            {
                "verse": "Devorat, absumit, diversat, prodigit, aufert,"
            },
            {
                "verse": "Dilapidat, pappat, demergit ventre capaci;"
            },
            {
                "verse": "Eructat, potat, mingit, latus incacat omne."
            },
            {
                "verse": "Scire volunt quid agas et quid mediteris, at illud"
            },
            {
                "verse": "Quod iubeas nescire student, et fingere surdum."
            },
            {
                "verse": "Omnia se sapere insimulant, quum nil tamen ipsi"
            },
            {
                "verse": "Nosse velint, nisi quod suadet gula, venter et esus,"
            },
            {
                "verse": "Ocia, segnities, plumae, sopor, atque libido."
            },
            {
                "verse": "Utile servitium spondent; sed tempore parvo"
            },
            {
                "verse": "Ius domini usurpant, omnique tyrannide peius"
            },
            {
                "verse": "Imperium arripiunt nullo tollerabile pacto."
            },
            {
                "verse": "At post quam fueris damnum et convitia mille,"
            },
            {
                "verse": "Mille dolos passus, mercedem solvere oportet."
            },
            {
                "verse": "Unde tui famuli, fatuos quos saepe putaras,"
            },
            {
                "verse": "Te sibi persimilem reddent, aut stultior ipsis"
            },
            {
                "verse": "Paulatim evades ridentis fabula vulgi."
            },
            {
                "verse": "Stultitias inter dicenda haec maxima grandes"
            },
            {
                "verse": "Unica, praecipua, excellens, et digna corona"
            },
            {
                "verse": "Quae maga, cantatrix, quae dira venefica, saga"
            },
            {
                "verse": "Sic ligat insanos homines, sic fascinat ut se"
            },
            {
                "verse": "Vendat liber homo, dum stulte et sponte subintrat"
            },
            {
                "verse": "Vincula conubii et muliebri se implicat hamo."
            },
            {
                "verse": "Quisquis es, o moneo, tantum furiosus et expers"
            },
            {
                "verse": "Consilii ut paulum expertus male cautus et errans,"
            },
            {
                "verse": "Qui labyrintheos flexus ambage recurvos"
            },
            {
                "verse": "Nescius ingrederis; vigila, sapientius ito,"
            },
            {
                "verse": "Pande oculos, et quae tendantur rhetia spectes."
            },
            {
                "verse": "Ardua res coiux, provincia dura, molestum"
            },
            {
                "verse": "Est onus, hac una gravior neque sarcina menti,"
            },
            {
                "verse": "Assiduum est crucium coiux, est poena perennis."
            },
            {
                "verse": "Supplicium internum, pendensque ad colla capistrum."
            },
            {
                "verse": "Non tribus haec horis; sed totius hospita vitae;"
            },
            {
                "verse": "Hospita, quid dixi? Potius tibi forsitan hostis,"
            },
            {
                "verse": "Quam nisi defletam liceat depellere lecto;"
            },
            {
                "verse": "Marcida sit quamquam pedecosa et morbida pestis."
            },
            {
                "verse": "Si tibi contingat vitiatis moribus uxor,"
            },
            {
                "verse": "Uxoris vitium truncandum aut germine primo"
            },
            {
                "verse": "Aut forti stomaco tacita sub bile premendum."
            },
            {
                "verse": "Si formosa nimis, pedibus tibi iuncta cathena est,"
            },
            {
                "verse": "Quam nisi mors solvat. Iactura en altera forsan"
            },
            {
                "verse": "Cum populo communis erit. Si foeda vel aegra,"
            },
            {
                "verse": "Haec odio facili digna est, et fuste fuganda."
            },
            {
                "verse": "Si menti id sedeat; penitus cervice subacta"
            },
            {
                "verse": "Ferre iugum et forsan pacto percussa fides est,"
            },
            {
                "verse": "Siste pedem atque audi quid sit tolerare necesse:"
            },
            {
                "verse": "Dum nova nupta domum veniet comitata tumultu,"
            },
            {
                "verse": "Pascendi quot erunt, satianda est turba tuorum"
            },
            {
                "verse": "A proavo veniens, quos longa adoleverit aetas."
            },
            {
                "verse": "Quare age quicumque es, quem olim tam dira cupido"
            },
            {
                "verse": "Instimulet, dura et terdenos differ in annos,"
            },
            {
                "verse": "Tecum agitans quid agas an non ducenda sit uxor."
            },
            {
                "verse": "Quom super his cautus parteis discusseris omnes,"
            },
            {
                "verse": "Tunc cape consilium quod caelum obiecerit; sors"
            },
            {
                "verse": "Si differre neges et res uxoria cordi est,"
            },
            {
                "verse": "Tota domus primo pictis velanda tapetis;"
            },
            {
                "verse": "Prandia, syllatum, genialis coena paranda"
            },
            {
                "verse": "Proque gulae stimulo primo certamine dandi"
            },
            {
                "verse": "Saccarei pinus nuclei suavisque placenta"
            },
            {
                "verse": "Saccarea, et piperi tuso mustatia mixta."
            },
            {
                "verse": "Vinaque convivis, quocumque exorta sub orbe"
            },
            {
                "verse": "Vitibus omnigenis luxu tribuenda fluenti:"
            },
            {
                "verse": "Mollia cum austeris, Cretensia, Lesbia, Chia,"
            },
            {
                "verse": "Massica, Setinum, Graecum, Trebulana, Falernum;"
            },
            {
                "verse": "Tuceta et lardum, volucres, piscesque, feraeque;"
            },
            {
                "verse": "Muria, sapa, garum, mel, passum, mulsum et acetum,"
            },
            {
                "verse": "Oxiporum, et gustum revocantes mille moretti;"
            },
            {
                "verse": "Pastilli, artocreae, globulique et crustula, pultes,"
            },
            {
                "verse": "Cinnama, thura, piper, quod habent vel Bacthra vel Indi;"
            },
            {
                "verse": "Limpha rhodina pluat tandem et bellaria mensis."
            },
            {
                "verse": "Hoc si non satis est, terdena repotia fiunt."
            },
            {
                "verse": "O nimium infelix, multum o miserande marite,"
            },
            {
                "verse": "Si potes hos sumptus, si tot dispendia ferre!"
            },
            {
                "verse": "Accipe maiora his, erit haec quota portio damni."
            },
            {
                "verse": "Si ditem capias clarove e stemmate speciosam"
            },
            {
                "verse": "Quando ea delitias et prima crepundia, puppas"
            },
            {
                "verse": "Atque puellares lusus ommiserit; inde"
            },
            {
                "verse": "Tendet ad ornatus varios nimiosque ferentes"
            },
            {
                "verse": "Munditias sumptus et, amat quos foemina, odores."
            },
            {
                "verse": "Succina vult collo, coralia, Gorgone nata,"
            },
            {
                "verse": "Quaeque ab erithreo portantur littore, gemmas,"
            },
            {
                "verse": "Berillos, aurum digitis, adamanta, smaragdos."
            },
            {
                "verse": "Adde quod, invito te, habitus numerosus emendus,"
            },
            {
                "verse": "Stola, periselis, et murenula, flammea, Cyclas,"
            },
            {
                "verse": "Spirula, rheticulum, mitellae, et hyantina lena,"
            },
            {
                "verse": "Umbella, armillae, strophium, redimicula, zonae,"
            },
            {
                "verse": "Sericeae vestes, capital, stalagmia, spinter,"
            },
            {
                "verse": "Pecten, acus, forfex, caligae, sandalia, socci,"
            },
            {
                "verse": "Flabellum, torques, speculum, calamistra, nitellae,"
            },
            {
                "verse": "Ancillae, manni, mulae, phalerata pilenta;"
            },
            {
                "verse": "Ulterius sed quid? Plura his non dicta relinquo."
            },
            {
                "verse": "Procedit stibiata foras, compage supina,"
            },
            {
                "verse": "Aedificata caput, gressu circumvaga lento,"
            },
            {
                "verse": "Tota rubens phuco, facies ut vitrea fulget."
            },
            {
                "verse": "Haec super his tormenta malis adiungito: Quodsi"
            },
            {
                "verse": "Uxor erit sterilis, semper tu, aut illa, quereris:"
            },
            {
                "verse": "Heu, heu, nos miseros! orbi moriemur, et haeres"
            },
            {
                "verse": "Externus nobis succedet; et advena nostras"
            },
            {
                "verse": "Marmoreas aedes et praedia culta tenebit."
            },
            {
                "verse": "Sin fuerit foecunda nimis, si saepe puellas"
            },
            {
                "verse": "Innumeras pariat, tanto maiore dolore"
            },
            {
                "verse": "Creverit anxietas quanto numerosior est grex."
            },
            {
                "verse": "Hinc premeris cuinam hasce loces apteve marites;"
            },
            {
                "verse": "Unde pares dotem aut unde alimenta daturus."
            },
            {
                "verse": "Ediderit si forte mares, tunc tempore toto"
            },
            {
                "verse": "Angeris ut bene sint nutriti, ut sint bene structi,"
            },
            {
                "verse": "Ut dites auri qua possis fraude relinquas."
            },
            {
                "verse": "Sin de plebe satus fuerit, si pauper uterque:"
            },
            {
                "verse": "Aut erit agricola, aut opifex, operasve locabit;"
            },
            {
                "verse": "Nunc arat aut iungit tauros, vel aratra reportat;"
            },
            {
                "verse": "Nunc serit aut occat, rastroque exossat agellum;"
            },
            {
                "verse": "Vel spinis mundat segetes vel falce recidit."
            },
            {
                "verse": "Si sua Deiphobe, Nestor sua tempora prestet,"
            },
            {
                "verse": "Semper egens vivet, semperque laboribus instans,"
            },
            {
                "verse": "Fractus, inops, ventrem semper male pastus et aeger."
            },
            {
                "verse": "Hoc quoque vel gravius subiens uxorcula fatum;"
            },
            {
                "verse": "Nunc suit, aut resuit, currit modo pectine telas,"
            },
            {
                "verse": "Pingit acu, aut purgat pannos, modo sarcinat, aut net;"
            },
            {
                "verse": "Nunc deducta colo glomerat, patinas modo tergit,"
            },
            {
                "verse": "Aut scobibus casulam, sternit nunc vile grabatum;"
            },
            {
                "verse": "Flaccida nunc natis plorantibus ubera praebet,"
            },
            {
                "verse": "Vel pecudes mulget, seu laeta in pascua ducit."
            },
            {
                "verse": "Si quandoque vacat festis exempta diebus,"
            },
            {
                "verse": "Exercet lassata choros, sudore liquescit;"
            },
            {
                "verse": "Vel salit, aut resilit saltu sublata per auras."
            },
            {
                "verse": "Sis miser an locuples igitur, cuicumque sit uxor"
            },
            {
                "verse": "Numquam pax tecum tecto victura sub uno est."
            },
            {
                "verse": "Immortale tibi fuerit, dum viva, duellum."
            },
            {
                "verse": "Numquam lite thorus, numquam tua mensa vacabit."
            },
            {
                "verse": "Connubium facies cum coiunge, ad ordine verso"
            },
            {
                "verse": "Pax, amor et requies facient divortia tecum."
            },
            {
                "verse": "Nam muliebre genus querulum, crudele, superbum,"
            },
            {
                "verse": "Molle, bilingue, vagum, inconstans, leve, mobile, praeceps,"
            },
            {
                "verse": "Impatiens, fallax, insulsum, debile, mancum,"
            },
            {
                "verse": "Lascivam, petulans, varium, intractabile, mordax."
            },
            {
                "verse": "Scire quid ulterius stimulas? Est foemina tota ars,"
            },
            {
                "verse": "Tota dolus, tota insidiae, temeraria tota,"
            },
            {
                "verse": "Totaque garrulitas, rabies, et tota venenum."
            },
            {
                "verse": "Irae odiique memor, gravis, impetuosa, cruenta,"
            },
            {
                "verse": "Lege simul cum mente carens ratione, modoque;"
            },
            {
                "verse": "Quae voluit non vult; quae noluit ipsa reposcit."
            },
            {
                "verse": "Nunc sapit, inde furit, parcit modo, deinde refundit."
            },
            {
                "verse": "Hinc gemit, hinc ridet, tacet hinc, modo garrit inepta;"
            },
            {
                "verse": "Nil sibi tam simile est quam quod sibi vana repugnat."
            },
            {
                "verse": "Quid plura? Assidue studet hoc, hoc tendit ad unum"
            },
            {
                "verse": "Dedecori quo sit semperque molesta marito."
            },
            {
                "verse": "Si quid habes duri et moesto id sub pectore volvas,"
            },
            {
                "verse": "Haec sibi te infensum dicet stomacata furensque;"
            },
            {
                "verse": "Si quandoque cibo abstineas, sordere tibi res"
            },
            {
                "verse": "Indignata suas clamat; si forte graveris"
            },
            {
                "verse": "A somno, Venere externa tibi languida membra"
            },
            {
                "verse": "Acrius improperat; melius foret ergo catellam"
            },
            {
                "verse": "Pascere quam liceat, si sit morosa, fugare."
            },
            {
                "verse": "I nunc, et crucibus vitam his committe ligatus,"
            },
            {
                "verse": "In scythica tamquam laniatus rupe Prometheus."
            },
            {
                "verse": "Stultitia haec praeceps nonne est similisque furori?"
            },
            {
                "verse": "Imperiosa nimis dementia perdita et audax"
            },
            {
                "verse": "Defessam aggreditur mentem, licet ipsa repugnet."
            },
            {
                "verse": "Non alia inferior, duro at scalpenda metallo;"
            },
            {
                "verse": "Quod sit tam tumidus quisquam, frontisque supinae,"
            },
            {
                "verse": "Tam vacui et capitis qui dum studet ire per ora,"
            },
            {
                "verse": "Monstrari et digito vulgi, summoque teneri"
            },
            {
                "verse": "In pretio, vendit villas, vineta, bovesque"
            },
            {
                "verse": "Purpureas ut emat vestes, ut pendeat illi"
            },
            {
                "verse": "Picta clamis tergo vel serica pallia iactet."
            },
            {
                "verse": "Ad quid tot vestes? Quid tanta insania cordi?"
            },
            {
                "verse": "Nullam aliam ob causam nisi vis abstrudere caecos"
            },
            {
                "verse": "Corporis infecti morbos sub tegmine ficto,"
            },
            {
                "verse": "Si quod foedum ulcus natura infuderit aut si"
            },
            {
                "verse": "Sub proprio vitium tumet pulmone locaris,"
            },
            {
                "verse": "Nam cunctis mos est ut quae sint manca vel aegra"
            },
            {
                "verse": "Impense occultent, veluti statuarius ipse,"
            },
            {
                "verse": "Si incidit in mendam, lignum vel marmora scalpens,"
            },
            {
                "verse": "Contegit id subito vitium; si pictor aberrat,"
            },
            {
                "verse": "Dum fingit vultus, alio celer ipse colore"
            },
            {
                "verse": "Subtegit errorem. Muros caligine, fumo,"
            },
            {
                "verse": "Sive situ foedos albo incrustare solemus,"
            },
            {
                "verse": "Pigmentove alio, dum quod deforme tegatur;"
            },
            {
                "verse": "Sic te, ni fatuus, cultu quandoque pigebit"
            },
            {
                "verse": "Exteriore frui quoties tecum ipse revolves"
            },
            {
                "verse": "Quid sub eo latitet; vota improba, foeda, superba,"
            },
            {
                "verse": "Scilicet omne scelus. Nam nulla supinior usquam"
            },
            {
                "verse": "Ambitio visa est; nec res insanior ulla"
            },
            {
                "verse": "Vestibus in tyriis quam vanum condere fumum."
            },
            {
                "verse": "Praeterea quidam surdas iam reddidit aures,"
            },
            {
                "verse": "Ut sua sit nostris augusta ignavia chartis"
            },
            {
                "verse": "Illita, ne pereat longi sub dentibus aevi."
            },
            {
                "verse": "Scribone vel taceo? Sed dicam. Hic, iudice se ipso,"
            },
            {
                "verse": "Pendit se tanti, de se presumit et audet"
            },
            {
                "verse": "Ut credat cunctos homines superare politis"
            },
            {
                "verse": "Moribus et cultu et forma et sermone rotundo,"
            },
            {
                "verse": "Ut decus omne suum Superis, ut lumina Phoebo"
            },
            {
                "verse": "Subtraxisse putet, forma superare Napaeas."
            },
            {
                "verse": "Obvia si specie insignis fit forte puella,"
            },
            {
                "verse": "Componit subito crines, componit amictus,"
            },
            {
                "verse": "Prospicit ut deceant gressus, oculi, ora, manusque;"
            },
            {
                "verse": "Si confert oculos oculis, si laeta, petulca"
            },
            {
                "verse": "Molliter arrisit, tunc se speculatur ubique,"
            },
            {
                "verse": "Tunc placet ipse sibi nimium bellusque videtur."
            },
            {
                "verse": "Iam sibi rem factam, demens, votoque potitum"
            },
            {
                "verse": "Quam male coniectat. Voto potiatur et ipso:"
            },
            {
                "verse": "Sit formosus Hylas, Nireus sive alter, Adoni"
            },
            {
                "verse": "Huic Charitum numen, Veneris se gratia tota"
            },
            {
                "verse": "Fuderit ubertim, proprio spoliata decore;"
            },
            {
                "verse": "Dic, rogo, capte oculis, quid tamen talia prosunt?"
            },
            {
                "verse": "Nonne vides quam forma fugax, quam labilis et quam"
            },
            {
                "verse": "Currere festinet raptim, velut umbra, iuventae"
            },
            {
                "verse": "Flosculus? ut sole exustus gelidave pruina"
            },
            {
                "verse": "Languidus et tenui vix ortus decidat aura?"
            },
            {
                "verse": "Quid nam opus est monitu? Nonne haec manifesta quibusque"
            },
            {
                "verse": "Quam cito, quam velox haec florida praeterit aetas?"
            },
            {
                "verse": "Gloria nulla magis mendax quam forma; nec ullum"
            },
            {
                "verse": "Est brevius quam forma bonum; nunc ridet amoeno"
            },
            {
                "verse": "Flore nitens, at mox, oculis mirantibus ipsis,"
            },
            {
                "verse": "Subducens furtim sese evanescit. At ecce"
            },
            {
                "verse": "Iam subeunt rugae, subrepunt vertice cani,"
            },
            {
                "verse": "Cincinnique cadunt, perdit coma flava nitorem."
            },
            {
                "verse": "Livescunt dentes, aurisque obtusius audit."
            },
            {
                "verse": "Labra, genas, nares, vultus, frontemque serenam"
            },
            {
                "verse": "Invadit pallor marcens et lumina clara"
            },
            {
                "verse": "Fusca tegit nubes, dorsum curvatur in arcus,"
            },
            {
                "verse": "Aut, heu, mors latitans successibus invida nostris"
            },
            {
                "verse": "Obsidet incautos, semper cervicibus instat,"
            },
            {
                "verse": "Imminet et tergo tenebris obducta silensque"
            },
            {
                "verse": "Dum nil tale times, simulat dum longius esse,"
            },
            {
                "verse": "Ecce fores pulsat, iam rupit limina, iam te,"
            },
            {
                "verse": "Sive bibas epulisque vaces somnoque iocisque,"
            },
            {
                "verse": "Confodit, o dirum, o ferum, et implacabile Numen."
            },
            {
                "verse": "Ergo cinis pulvisque vagus tua laeta iuventus,"
            },
            {
                "verse": "Sive erit hoc senium, fiet nova fabula; sic tu"
            },
            {
                "verse": "Vivus et extinctus fatuos numeraberis inter."
            },
            {
                "verse": "Est nova stultitiae species celebranda tropaeis,"
            },
            {
                "verse": "Historiis cantanda novis calamoque sonanti,"
            },
            {
                "verse": "Quae tantum invaluit stirpe et radicibus altis"
            },
            {
                "verse": "Divelli ut nequeat quoquam nec robore nec vi."
            },
            {
                "verse": "Hii sunt, qui patriam dulcem propriosque penates"
            },
            {
                "verse": "Aufugiunt, quo se per celsa palatia regum"
            },
            {
                "verse": "Perque domos patulas augustaque tecta potentum"
            },
            {
                "verse": "Insinuent, tumidi ut vigeant popularibus auris,"
            },
            {
                "verse": "Purpurei incedant, fastu comitante decoro,"
            },
            {
                "verse": "Se dominos rerum credant penitusque beatos,"
            },
            {
                "verse": "Nidorem olfaciant, quem fuderit uncta culina."
            },
            {
                "verse": "O stulte, o demens, quam te tua cura fefellit!"
            },
            {
                "verse": "Promam ego vel taceam, miserande, incommoda vitae?"
            },
            {
                "verse": "Talia mens quamvis stupeat meminisse loquendo"
            },
            {
                "verse": "Nemoque tam durus, vacuus pietatis et expers"
            },
            {
                "verse": "Ut, dum forte refert tot questus totque dolores,"
            },
            {
                "verse": "Contineat lachrimas et ad has non concitet ultro;"
            },
            {
                "verse": "Pauca tamen dicet, nec erit millesima pars haec."
            },
            {
                "verse": "Heu, quam grande nefas, quam o lamentabilis error"
            },
            {
                "verse": "Esse homines adeo fatuos adeoque caduco"
            },
            {
                "verse": "Lumine, ut incauti, sensu et ratione carentes,"
            },
            {
                "verse": "Captivos sese efficiant, sua iura relinquant,"
            },
            {
                "verse": "Libertate cadant propria, dent colla capistro,"
            },
            {
                "verse": "Sponte iugum subeant, et vincula dura subintrent,"
            },
            {
                "verse": "Assiduos discant patienter ferre labores,"
            },
            {
                "verse": "Duraque servitia et minimum distantia morte,"
            },
            {
                "verse": "Ad somnum alterius parvam captare quietem,"
            },
            {
                "verse": "Ad stomachum domini coenam differre famemque,"
            },
            {
                "verse": "Se spoliare suis, externos sumere mores,"
            },
            {
                "verse": "Inque novos ritus sensim mutare priores,"
            },
            {
                "verse": "Nolle ac velle suum, se invito, saepe negare,"
            },
            {
                "verse": "Denique, cum dominus cantat, pariterque canendum;"
            },
            {
                "verse": "Ridendum, si ridet herus; rursusque dolendum,"
            },
            {
                "verse": "Si dolet; atque suam faciem te sumere oportet."
            },
            {
                "verse": "Quod negat ipse, dura cum fronte negandum;"
            },
            {
                "verse": "Si probat haec, rursum (quamquam sint falsa) probanda."
            },
            {
                "verse": "Si caccat aut ructat sive id quod dicere nolo,"
            },
            {
                "verse": "Assensu et plausu risuque et voce sequendus."
            },
            {
                "verse": "O misere, o nebulo, vacui o curruca cerebri!"
            },
            {
                "verse": "Si tuus et liber, cur te, furibunde, locasti"
            },
            {
                "verse": "Aut pretio aut gratis potius, positoque decore,"
            },
            {
                "verse": "Te ut venale pecus domini ad praesepe ligasti?"
            },
            {
                "verse": "Quo stomachum laxes, ventremque famelice pascas?"
            },
            {
                "verse": "Credin apud proceres et magnae nomina famae,"
            },
            {
                "verse": "Ut ganeata tibi et saliaris mensa paretur?"
            },
            {
                "verse": "Talibus en surgunt vota oppugnantia votis:"
            },
            {
                "verse": "Quando subis primam coenacula sive dietas,"
            },
            {
                "verse": "Omnia plena scobis et stecore foeda canino;"
            },
            {
                "verse": "Unctum vestibulum est, uncta hostia, limina, postes"
            },
            {
                "verse": "Scanna, solum, tripodes, armaria, cista, cathedrae,"
            },
            {
                "verse": "Sunt unctae patinae, ciati, mantilia, mensae;"
            },
            {
                "verse": "Saepe canes videas lingendo figere dentes"
            },
            {
                "verse": "Tanquam illinc aliquid se sugere posse putarint."
            },
            {
                "verse": "Tam male, tam grave olens odor est, tam tetra mephitia"
            },
            {
                "verse": "Naribus insultat, stomachum ut quasi nausea vertat."
            },
            {
                "verse": "Quum vero accumbes, baculo resonante vocatus,"
            },
            {
                "verse": "Undique truderis trudentemque ipse retrudis,"
            },
            {
                "verse": "Dum mensas onerant primum, dum pocula ponunt,"
            },
            {
                "verse": "Fex laletana datur sitienti, et lora secunda,"
            },
            {
                "verse": "Aut acre omphacium, vel vis mordentis aceti,"
            },
            {
                "verse": "Vel quod in ardenti fastidit sole bubulcus."
            },
            {
                "verse": "Mucida deinde Ceres, panis vel nauticus, et quem"
            },
            {
                "verse": "Furfureum dicunt, postrema in classe locatum,"
            },
            {
                "verse": "Qui dentes agitet validos malasque fatiget."
            },
            {
                "verse": "Hinc vaccina caro fertur circumlita spuma,"
            },
            {
                "verse": "Bubalus, atque caper, lardum, succidia, vervex."
            },
            {
                "verse": "Quae tam dura cutis, tantum contracta, tenaxque,"
            },
            {
                "verse": "Vix in ea ut gladius, possintque intrare molares?"
            },
            {
                "verse": "Fercula deinde ruunt, pultes, et pingue polentum,"
            },
            {
                "verse": "Iureque in hesterno caules venere recocti."
            },
            {
                "verse": "Seu natalis erit, seu lux genialis agatur,"
            },
            {
                "verse": "Sive dies celebres Saturni advexerit annus,"
            },
            {
                "verse": "Sive parentales, seu laeta charistia fiant,"
            },
            {
                "verse": "Vacca aderit semper, semper caro prompta suilla."
            },
            {
                "verse": "Si carne abstineas, divino ex ordine iussus"
            },
            {
                "verse": "Pelamides, trichiae, cordilae et aristula, tinnus,"
            },
            {
                "verse": "Allia, caepa, cicer, lactuca, cucurbita, bulbi,"
            },
            {
                "verse": "Rapa, fabae et milium veniunt pictique faseli."
            },
            {
                "verse": "Sed quom Pascha redit, carnes rediere bovillae."
            },
            {
                "verse": "At dum conflictum dentes coepere minaces,"
            },
            {
                "verse": "Lingua tacet, maxilla fremit, manus utraque fartit,"
            },
            {
                "verse": "Ut videare cibum ex ardenti poscere flamma;"
            },
            {
                "verse": "Sic tua milvina est, sic est tua caena canina"
            },
            {
                "verse": "Ut potius cupias cyprii bovis esse merendam."
            },
            {
                "verse": "O mala conditio vitae, miseranda vel orco!"
            },
            {
                "verse": "O sors dura nimis, nimis aspera, saeva, sinistra!"
            },
            {
                "verse": "O vita, o potius rabies magis anxia quam mors!"
            },
            {
                "verse": "O vita infelix, vita irrequieta, molesta,"
            },
            {
                "verse": "Sordida, difficilis, neglecta et acerba, gravisque!"
            },
            {
                "verse": "Instruit insidias et mille pericula livor."
            },
            {
                "verse": "Et te tam calcat, tam supprimit, aggravat, urget,"
            },
            {
                "verse": "Ut caput oppressum numquam tibi tollere sit fas."
            },
            {
                "verse": "Tedia cum tuleris fastidia damna labores"
            },
            {
                "verse": "Tempus et omne tuum frustra consumpseris illic,"
            },
            {
                "verse": "Servitii et fidei dum praemia grata moraris,"
            },
            {
                "verse": "Te velut emeritum dominus praesepibus arcet,"
            },
            {
                "verse": "Tamquam tu pedibus (syria ut capra) verteris ollam,"
            },
            {
                "verse": "Vel male te mulctans discedere sponte coegit."
            },
            {
                "verse": "Sic te spes sterilis, spes irrita, subdola, mendax,"
            },
            {
                "verse": "Spes vacua et fallax, spes credula lusit hiantem."
            },
            {
                "verse": "Fabula sic remanes, pauper, confusus, et exspes,"
            },
            {
                "verse": "Stultorum quot sunt princeps, caput, axis et alpha."
            }
        ]
    ]
}