{
    "author": "Galeotto Marzio",
    "title": "carmina",
    "url": "http://www.poetiditalia.it/texts/MARZIO|carm|001",
    "text": [
        [
            {
                "verse": "Aonio vates perfusus nectare sedes"
            },
            {
                "verse": "Inferias adiitque domos et tecta tyranni"
            },
            {
                "verse": "Orpheus et cithara manes commoverat omnes."
            },
            {
                "verse": "Flumina iam steterant, Phlegethon iam frigidus ipse"
            },
            {
                "verse": "Attonitusque Charon tali pro carmine cumbam"
            },
            {
                "verse": "Liquerat et miseris patuerunt flumina dempto"
            },
            {
                "verse": "Nummo et, quae fuerant annos per litora mille"
            },
            {
                "verse": "Errantes animae, - nullo prohibente - per omnes"
            },
            {
                "verse": "Elysios peragrant et sanctis crimina miscent."
            },
            {
                "verse": "Aspice, quae vires et magna potentia vatis"
            },
            {
                "verse": "Threicii fuerit, fluvios, cum saxa, leones"
            },
            {
                "verse": "Atque feras omnis, sed inexorabile vulgus"
            },
            {
                "verse": "Femineum dulci potuit non flectere cantu."
            },
            {
                "verse": "At Bittuntaeus divino afflatus amore"
            },
            {
                "verse": "Pectora cum solvit mentemque aperire deorum"
            },
            {
                "verse": "Incipit et magni reserat praecepta tonantis,"
            },
            {
                "verse": "Ponere duritiem tum mollia saxa videres"
            },
            {
                "verse": "Mulcerique lupos et corpora saeva ferarum"
            },
            {
                "verse": "Et, qui perpetuo solvebant corpora luxu,"
            },
            {
                "verse": "Tunc casto fieri, tunc ad meliora reduci."
            },
            {
                "verse": "Mirum est, humano gaudent qui sanguine fuso,"
            },
            {
                "verse": "Audito ponant crudelia pectora cantu;"
            },
            {
                "verse": "Hic, qui nummorum nimio cumulabat hiatu"
            },
            {
                "verse": "Montes et cordi fuerant praeda atque rapinae"
            },
            {
                "verse": "Et solitus spoliare deos, nudare rapaci"
            },
            {
                "verse": "Pupillos dextra miserosque in carcere taetro"
            },
            {
                "verse": "Trudere continuis augens sua praedia raptis,"
            },
            {
                "verse": "Exuit agrestes animos verbisque tremendis"
            },
            {
                "verse": "Antoni motus partos ex fenore nummos"
            },
            {
                "verse": "Pauperibus donat victuque et vestibus omnes"
            },
            {
                "verse": "Afficit aere suo natasque locavit egentum."
            },
            {
                "verse": "Et qui continuo complebas viscera potu"
            },
            {
                "verse": "Accirique tuo mandabas, improbe, ventri"
            },
            {
                "verse": "Pavones leporesque et mullos, ostrea, rhombos,"
            },
            {
                "verse": "Pro quibus, et nautas et servos aequora, silvas"
            },
            {
                "verse": "Rimari miseris fato impendente iubebas,"
            },
            {
                "verse": "Aera cum magno turbabant flamina motu:"
            },
            {
                "verse": "Credere vix ausim, discis tunc viscera parvo"
            },
            {
                "verse": "Contenta esse cibo et lautas contemnere mensas,"
            },
            {
                "verse": "Cum Bittuntaeo reboant delubra canente."
            },
            {
                "verse": "Qui quondam fuerant auroque ostroque superbi"
            },
            {
                "verse": "Quique suum spectant alterno lumine semper"
            },
            {
                "verse": "Pectus, si folium labens, si ex aere penna"
            },
            {
                "verse": "Purpureas pallas et vestes illinet ipsas,"
            },
            {
                "verse": "Cum chlamydes undant, cum pectora lata tumescunt,"
            },
            {
                "verse": "Tunc ponunt fastus seque ad meliora reducunt."
            },
            {
                "verse": "Abdicat hic pompas, hic vestes murice tinctas"
            },
            {
                "verse": "Despicit et vilis graditur centonis amictus,"
            },
            {
                "verse": "Contracti vultus huic, herbea lumina fronsque"
            },
            {
                "verse": "Demissa, hic mento tangit sua pectora summo,"
            },
            {
                "verse": "Hic et humi fixos oculos, ille ora tenet nunc."
            },
            {
                "verse": "Ipse ego conspexi, quos segnis inertia nexu"
            },
            {
                "verse": "Continuo arcebat artus infusa per omnes"
            },
            {
                "verse": "Et testudineo peragentes omnia motu,"
            },
            {
                "verse": "Desidiamque animi tepidos et linquere mores,"
            },
            {
                "verse": "Temnere delicias, operas navare paratos,"
            },
            {
                "verse": "Cum Bittuntaeo resonabant pulpita cantu."
            },
            {
                "verse": "Moribus infelix, cui nil natura bonorum"
            },
            {
                "verse": "Affert, qui cruciat semperque extorquet habentes,"
            },
            {
                "verse": "Antoni verbis et sacra voce quiescit."
            },
            {
                "verse": "Et qui sollicito tales in pectore questus"
            },
            {
                "verse": "Volvebantque avide verba indignantia secum:"
            },
            {
                "verse": "Quis deus insequitur? quaenam fortuna gubernat"
            },
            {
                "verse": "Mendicos? pauper fuerim cum semper egensque,"
            },
            {
                "verse": "Ille domus amplas, famulos et corpora centum"
            },
            {
                "verse": "Servitio lauroque tenet, quot praedia passim?"
            },
            {
                "verse": "Et quae sunt segetes et rerum copia? quantus"
            },
            {
                "verse": "Nummorum census? quam magna armenta gregesque?"
            },
            {
                "verse": "Quam mensam? quos ille cibos? quas devorat escas?"
            },
            {
                "verse": "Huic nati centum, totidem, quas pulcher Apollo"
            },
            {
                "verse": "Afflavit, natas, crines et lumina tanque"
            },
            {
                "verse": "Sidere Cypriacaque dedit cum pectore colla"
            },
            {
                "verse": "Candidiora dea? Mihi nullus filius aeque"
            },
            {
                "verse": "Ac nata et misero complentur viscera victu."
            },
            {
                "verse": "Vix potui, magno saevit cum turbine ventus,"
            },
            {
                "verse": "Hac serapellina nudum deferendere corpus"
            },
            {
                "verse": "A pluviis, famuli mihi nulli et quippe futurus"
            },
            {
                "verse": "Nullus honos nullique Lares armentaque nulla:"
            },
            {
                "verse": "Deponunt questus et, res miseranda relatu,"
            },
            {
                "verse": "Qui capiant socios summa ad fastigia duci"
            },
            {
                "verse": "Exoptentque illis, ut voto singula cedant:"
            },
            {
                "verse": "Cum Bittuntaeus sacros e pectore cantus"
            },
            {
                "verse": "Depromit resonantque viro cum templa canente."
            },
            {
                "verse": "Non ego, si magnum spirarent corda Maronem"
            },
            {
                "verse": "Atque caballino manarent carmina fonte,"
            },
            {
                "verse": "Ipse meo possem complecti carmine cuncta."
            },
            {
                "verse": "Hic pravos mores antiquaque crimina ponit,"
            },
            {
                "verse": "Ille malos vitat, sanctos imitatur amatque,"
            },
            {
                "verse": "Denique praeconis cunctas vulgata per urbes"
            },
            {
                "verse": "Iussa bonos reddunt homines, ut numina laudent."
            },
            {
                "verse": "Antoni nimio tactus Galeottus amore"
            },
            {
                "verse": "Haec lusi, non quo tantum describere morum"
            },
            {
                "verse": "Virtutisque tuae, quod non maiora supersint,"
            },
            {
                "verse": "Credam, sed quodam, quo tu manare putares,"
            },
            {
                "verse": "Quicquid id est, cumulo et, quaecumque ferentur amoris,"
            },
            {
                "verse": "Pignus amicitiae et nostrum quo carmen haberes."
            },
            {
                "verse": "Dicimus ergo vale, veri tu praeco tonantis,"
            },
            {
                "verse": "Hoc solum cupias, ut nobis nomina semper"
            },
            {
                "verse": "Ore tuo, precibusque tuis praesentia fiant,"
            },
            {
                "verse": "Defensent animam cuncta et per secula nostram."
            }
        ],
        [
            {
                "verse": "Ordiri nobis Ptolemaeum magna cupido"
            },
            {
                "verse": "Incidit, unde genus tam clara in stirpe creatum"
            },
            {
                "verse": "Venerit et Latio divae quis semina gentis"
            },
            {
                "verse": "Attulerit, prodite, deae, cantuque favete,"
            },
            {
                "verse": "Pierides, summo residentes vertice montis"
            },
            {
                "verse": "Bellerophonteo, spirante in carmina fonte."
            },
            {
                "verse": "Nam mihi, cum veniunt tot iam proceresque ducesque"
            },
            {
                "verse": "Ante oculos lumenque domus et splendida gesta,"
            },
            {
                "verse": "Caligant oculi, mea mens exterrita tantum"
            },
            {
                "verse": "Vitat onus viresque negat mihi prava facultas,"
            },
            {
                "verse": "Nullus enim vates complecti carmine quiret"
            },
            {
                "verse": "Ingenioque suo tantorum gesta virorum,"
            },
            {
                "verse": "Et praestent quantum cunctis pietate minores"
            },
            {
                "verse": "Atque armis et quale decus, quae gloria genti"
            },
            {
                "verse": "Affuerint, ideo quondam qua lege potentes"
            },
            {
                "verse": "Frenabat populos et tanta in pace tenebat."
            },
            {
                "verse": "Praetereo et laudes magnas, comitissa, relinquo"
            },
            {
                "verse": "Et Petrum, quondam fuerat qui pacis amator,"
            },
            {
                "verse": "Servator iusti, patriae spes unica tantae,"
            },
            {
                "verse": "Summus et orator; solitus frenare furentes"
            },
            {
                "verse": "Eloquio populos idemque impellere, si qua"
            },
            {
                "verse": "Pro patria atque aequo bella inceptanda fuissent."
            },
            {
                "verse": "Et si tantus eques fuerit tam tempore prisco,"
            },
            {
                "verse": "Praeteriisse sinam nec te, Raimunde, superbum"
            },
            {
                "verse": "Bononiam Romamque tuo sub iure tenentem"
            },
            {
                "verse": "Pontificis iussu, nec te iam, Binde, canemus."
            },
            {
                "verse": "Prosequar ergo genus dicamque exorsa virorum."
            },
            {
                "verse": "Nam cum saeviret bello Germania quondam"
            },
            {
                "verse": "Proeliaque ingenti vastarent cuncta furore,"
            },
            {
                "verse": "Magnanimus venit tunc Valdestriccus in oras"
            },
            {
                "verse": "Hesperias pollens opibusque et milite multo."
            },
            {
                "verse": "Quaerebat, patria vel qua regione nepotes"
            },
            {
                "verse": "Deberent semper nati coniunxque manere"
            },
            {
                "verse": "Incolumes, tandem Tuscos, si nuntia veri"
            },
            {
                "verse": "Fama fuit verique potest meminisse vetustas,"
            },
            {
                "verse": "Incidit in colles tunc et sua castra locavit,"
            },
            {
                "verse": "Nunc ubi, Sena, tuos longe lateque potentes"
            },
            {
                "verse": "Imperio populos et sacro iure gubernas."
            },
            {
                "verse": "Hac mores sanctique patres et moenia prole"
            },
            {
                "verse": "Fluxerunt partemque dedit tibi seminis illa."
            },
            {
                "verse": "Huic natus Ptolemaeus erat, quo tempore prisco"
            },
            {
                "verse": "Pulchrior alter erat nec bello maior et armis"
            },
            {
                "verse": "(A quo manarunt Ptolemaeae nomina gentis)"
            },
            {
                "verse": "Et iaculo cursuve fuit, cui saepe solenti"
            },
            {
                "verse": "Et cervos capreasque sequi fulvosque leones"
            },
            {
                "verse": "Surrepsit somnus magno cum forte labore,"
            },
            {
                "verse": "Nam labor atque nemus somnos suadebat amicos,"
            },
            {
                "verse": "Talibus e summo veniens Iove natus Olympo"
            },
            {
                "verse": "Alloquitur verbis fessum somnoque gravatum:"
            },
            {
                "verse": "Felix o iuvenis, felix, si fata deusque"
            },
            {
                "verse": "Astrorumque sinet series et ferreus ordo,"
            },
            {
                "verse": "Tempus enim veniet, quo tu, Ptolemaee, videbis"
            },
            {
                "verse": "Ornatas virtute domos olimque potentum"
            },
            {
                "verse": "Nobiliumque virum fecundas, missus ab alto"
            },
            {
                "verse": "Ipse tibi (haud unquam mentiri crede deorum)"
            },
            {
                "verse": "Oppida magna cano, natos septemque futuros"
            },
            {
                "verse": "Consilio claros equites et quippe daturos"
            },
            {
                "verse": "Virtutum speculum, laudem nomenque decusque."
            },
            {
                "verse": "Illis summus honos, illis quoque gloria rerum"
            },
            {
                "verse": "Continget magnumque dabit per secula nomen."
            },
            {
                "verse": "Hinc quoque nascetur cunctis praestantior ille"
            },
            {
                "verse": "Treguandam sub iure tenens castellaque multa"
            },
            {
                "verse": "Bartholottus eques summoque elapsus Olympo."
            },
            {
                "verse": "Si superis adhibenda fides, si numina nunquam"
            },
            {
                "verse": "Falsa canunt veroque animum mihi Iuppiter implet,"
            },
            {
                "verse": "Nascetur Iacobus, quo tu laetaberis olim"
            },
            {
                "verse": "Praesule et aeternam capies quo, Narnia, famam."
            },
            {
                "verse": "Hic pacem moresque probos, delubra deosque"
            },
            {
                "verse": "Religione colet non aspernatus egenos,"
            },
            {
                "verse": "Mendicos quoniam cultu victuque fovebit"
            },
            {
                "verse": "Aere suo antistes natasque locabit egentum."
            },
            {
                "verse": "Optimus huic genitus pollens Bertoccius olim"
            },
            {
                "verse": "Moribus atque aequo, cuius prudentia cunctis"
            },
            {
                "verse": "Ostendet ventura viris dicetque futurum,"
            },
            {
                "verse": "Mirum est, mortalis (tantum experientia rerum est)"
            },
            {
                "verse": "Qui caecas norit causas et numina, si quid."
            },
            {
                "verse": "Portendant, ideo soles et frigora promet,"
            },
            {
                "verse": "Si Cereri noceant et si nocitura Lyaeo."
            },
            {
                "verse": "Huic laudes magnae et rerum monumenta manebunt"
            },
            {
                "verse": "Grosseti quondam longum inviolata per aevum"
            },
            {
                "verse": "Impositae et quaedam stabunt in honore tabellae."
            },
            {
                "verse": "Denique nascentur tot iam proceresque virique"
            },
            {
                "verse": "Hac, Ptolemaee, domo Senae, quod tempore eodem"
            },
            {
                "verse": "Bis denos equites et sex, Ptolemaee, futuros"
            },
            {
                "verse": "Nuntio, qui summum tollent super aethera nomen."
            },
            {
                "verse": "Heu, bona nos superi semper miscemus amaris"
            },
            {
                "verse": "Rebus, ut infaustos habeant felicia casus."
            },
            {
                "verse": "Nam veniet tempus, quo tu (si vita maneret)"
            },
            {
                "verse": "Aspiceres equites uno recubare sepulchro"
            },
            {
                "verse": "Bis nonos divi Francisci templa tenentes."
            },
            {
                "verse": "Postea se tantum tollet Ptolemaea propago"
            },
            {
                "verse": "Diffundetque viros adeo, quod, celsa minores"
            },
            {
                "verse": "Moenia Ferrariae et laetas cum flumine ripas"
            },
            {
                "verse": "Eridani pulchramque colent urbemque domosque,"
            },
            {
                "verse": "Mutantes patriam mutabunt nomina, dicent"
            },
            {
                "verse": "Nanque Assissinos Ptolemaea stirpe creatos."
            },
            {
                "verse": "Ex his nascetur cunctis formosior illa,"
            },
            {
                "verse": "Moribus et magna superat gravitate puellas"
            },
            {
                "verse": "Matronasque simul pietate animoque pudico,"
            },
            {
                "verse": "Cui caeleste dabunt nomen Stellamque vocari"
            },
            {
                "verse": "Optabunt ideo superi, quod nomina magnis"
            },
            {
                "verse": "Aequabit rebus, fama cum sidera tanget."
            },
            {
                "verse": "Forma decens illi, quam quondam pulcher Apollo"
            },
            {
                "verse": "Afflabit, crines flavos et lumina tanquam"
            },
            {
                "verse": "Sidera Cypriacaque dabit cum pectore colla"
            },
            {
                "verse": "Candidiora dea roseos vultusque genasque"
            },
            {
                "verse": "Rubraque Puniceos corallos labia vincent"
            },
            {
                "verse": "Oreque de pulchro semper redolebit amomum."
            },
            {
                "verse": "Lilia spirabunt, quocunque incedet, odorem,"
            },
            {
                "verse": "Stella rosas violasque suo de pectore fundet."
            },
            {
                "verse": "Oscula parva illi tenues digitique manusque,"
            },
            {
                "verse": "Risus in ore decens semper, quo sidera laeta"
            },
            {
                "verse": "Et mare caeruleum, venti terraeque manebunt."
            },
            {
                "verse": "Illa pares candore sitos ex ordine dentes,"
            },
            {
                "verse": "Et gracilis nares et formae numen habebit"
            },
            {
                "verse": "Falcatumque supercilium mentumque bisulcum"
            },
            {
                "verse": "Atque brevis aures et multum brachia pulchra,"
            },
            {
                "verse": "Cetera Phoebeae similis per membra sorori,"
            },
            {
                "verse": "Ni color huic fuscus, quoniam venatur, et illi"
            },
            {
                "verse": "Candor erit, quanam semper sine sole manebit."
            },
            {
                "verse": "Stella deos sanctosque colet pietate parentes,"
            },
            {
                "verse": "Semper erit Stellae magnae concordia curae"
            },
            {
                "verse": "Conciliare viros pacemque inducere cunctis."
            },
            {
                "verse": "Corporis hanc nunquam flectet rerumque voluptas"
            },
            {
                "verse": "Contemnetque lyras, cantus omnisque choreas"
            },
            {
                "verse": "Oraque non ullo stabunt fucata colore"
            },
            {
                "verse": "Seque domi semper nunquam incomitata tenebit"
            },
            {
                "verse": "Ancillas duntaxat habens, quibus, otia vitent,"
            },
            {
                "verse": "Praecipiet, pensumque trahant sanctosque precentur"
            },
            {
                "verse": "Ore deos festisque petant delubra diebus."
            },
            {
                "verse": "Vita volat celeresque dies et tempus et anni"
            },
            {
                "verse": "Labuntur quoniam properatque incurva senectus"
            },
            {
                "verse": "Virginis ante oculos ponetque exempla Mariae"
            },
            {
                "verse": "Quidque aliae faciant, possint ut scandere Olympum"
            },
            {
                "verse": "Atque frui virtute deo summoque tonante."
            },
            {
                "verse": "Aspice, felicem et si te fecere beatam,"
            },
            {
                "verse": "Stella, dei, miro cum tu, matrona, decore"
            },
            {
                "verse": "Exuperas adeo pietate et mente pudica"
            },
            {
                "verse": "Omnes, ut totum sis decantanda per orbem,"
            },
            {
                "verse": "Stella, pudicitiae flos, religionis amatrix."
            },
            {
                "verse": "Imaque despiciens animos ad summa levabit,"
            },
            {
                "verse": "Nullus amor nullique metus odiumque precesque"
            },
            {
                "verse": "Turbabunt, quin aequa viris sint omnibus illa,"
            },
            {
                "verse": "Quae faciet semperque colet rectumque bonumque"
            },
            {
                "verse": "Et dare pauperibus cupiet vestesque cibosque"
            },
            {
                "verse": "Dirutaque aere suo (mirum est) quod templa deorum"
            },
            {
                "verse": "Restituet totumque dabit pro paupere censum."
            },
            {
                "verse": "Haec quoque servabit rebus finemque modumque"
            },
            {
                "verse": "Omnibus et pompas et pallas murice tinctas"
            },
            {
                "verse": "Contemnet nummosque simul, non ambitus illi"
            },
            {
                "verse": "Ullus erit, cunctis sese praestabit amandam,"
            },
            {
                "verse": "Comis et haec facilis, nulli responsa dabuntur"
            },
            {
                "verse": "Aspera, sed cunctos laeta cum fronte videbit"
            },
            {
                "verse": "Stella viros, quam nullus honos, quam gloria nulla"
            },
            {
                "verse": "Eriget et nullus poterit deponere casus,"
            },
            {
                "verse": "Praesentes animi, quin mens immota manebit"
            },
            {
                "verse": "Semper et in toto persistant corpore vires."
            },
            {
                "verse": "Stella erit et sapiens, pia, prudens, iusta, modestos"
            },
            {
                "verse": "Mores sancta colet verique et pacis amatrix,"
            },
            {
                "verse": "Stella, inquam, caetus inter celebranda beatos,"
            },
            {
                "verse": "Religione sacra melior, qua nulla futura,"
            },
            {
                "verse": "Nulla magis simplex, qua nulla magisque pudica"
            },
            {
                "verse": "Affuit in terris, tantum una virgine dempta,"
            },
            {
                "verse": "Qua Christus genitus et qua caelestia regna"
            },
            {
                "verse": "Parta fuere olim nobis Phlegethonte remoto."
            },
            {
                "verse": "Haec te felicem teque haec, Ptolemaee, beatum"
            },
            {
                "verse": "Constituet summamque dabit laudemque decusque."
            },
            {
                "verse": "Haec, inquam, Ptolemaee, domus flos Stella futura,"
            },
            {
                "verse": "Stella, decus, laudes una haec nomenque tuorum,"
            },
            {
                "verse": "Hac sola, felix, multos, Ptolemaee, futuros"
            },
            {
                "verse": "Linquo, vade igitur, cunctis mea dicta referto."
            },
            {
                "verse": "Haec caelo veniens illi Cyllenius alto"
            },
            {
                "verse": "Dixerat et tenui sese permiscuit aurae."
            },
            {
                "verse": "Exequitur mandata dei Ptolemaeus et illa"
            },
            {
                "verse": "Eveniunt, quocunque modo praedixerat Hermes."
            },
            {
                "verse": "Sic deus et medio me liquit in aequore, sicut"
            },
            {
                "verse": "Amisso rectore ratis cum fluctuat, illam"
            },
            {
                "verse": "Huc undae remique trahunt, nunc impetus illuc"
            },
            {
                "verse": "Ventorum retrahit, navis sic impete vasto"
            },
            {
                "verse": "Truditur in scopulos, pereunt nautaeque ratesque."
            },
            {
                "verse": "Sic ego, qui nuper fueram comitatus, in undas"
            },
            {
                "verse": "Ignotas cogor solus deducere puppem,"
            },
            {
                "verse": "Prosequar ipse viros Ptolemaea stirpe creatos."
            },
            {
                "verse": "Hinc Assissinus cretus Galeottus, amator"
            },
            {
                "verse": "Veri et contemptor semper fraudumque dolique,"
            },
            {
                "verse": "Strenuus et sapiens, cunctis affabilis atque"
            },
            {
                "verse": "Gratus et hic claro, quovis vir dignus honore."
            },
            {
                "verse": "Nulla animi labes illi, non ulla cupido est,"
            },
            {
                "verse": "Hic domino fidus nullumque subire laborem"
            },
            {
                "verse": "Vitat, sed rueret domino dicente per hostes"
            },
            {
                "verse": "Atque faces et saxa simul nec vilia ferre"
            },
            {
                "verse": "Ardua nec spernit nec talia ferre timescit."
            },
            {
                "verse": "Hac etiam genitus Ptolemaea prole Ioannes,"
            },
            {
                "verse": "Aedes qui sacras auxit templumque Mariae,"
            },
            {
                "verse": "Unde petat mendicus opes et semper egeni"
            },
            {
                "verse": "Ulcera quo curent, morbos et vulnera, febres."
            },
            {
                "verse": "Scalarum hospitio, tribuit quoque praedia magna"
            },
            {
                "verse": "Atque domos multas multosque in tempore nummos."
            },
            {
                "verse": "Ipse etiam rexit multo aedes tempore sacras"
            },
            {
                "verse": "Hacque ferunt alma claraque propagine natum,"
            },
            {
                "verse": "Montis oliveti posuit qui semina quondam."
            },
            {
                "verse": "Ortus et hinc Iacobus, praetor clarissimus urbis"
            },
            {
                "verse": "Ferrariae, legum interpres, iustissimus atque"
            },
            {
                "verse": "Moribus inbutus sacris, qui numina adorans"
            },
            {
                "verse": "Religione deo mentemque animumque dicavit."
            },
            {
                "verse": "Ille fidem rectumque colit tutorque bonorum,"
            },
            {
                "verse": "Illi commixtus verborum maximus alma"
            },
            {
                "verse": "Cum gravitate lepos, quo se videt altius esse,"
            },
            {
                "verse": "Praestat eo sese cunctis submissius ille."
            },
            {
                "verse": "Consilio clarus, cultor virtutis honesti."
            },
            {
                "verse": "Servator decorisque pater vindexque malorum."
            },
            {
                "verse": "Non precibus, non ille minis ullisque movetur"
            },
            {
                "verse": "Muneribus, sancto quin vindicet omnia iure."
            },
            {
                "verse": "Fulcinium, tu testis ades, Camerinaque tellus"
            },
            {
                "verse": "Quae nuper Iacobo ut iusto vexilla dedisti,"
            },
            {
                "verse": "Stirps quoque magnanimo tribuit Ptolemaea Ioanni"
            },
            {
                "verse": "Assissino ortus nulli gravitate secundo."
            },
            {
                "verse": "Nunc nervos intende tuos, nunc, Musa, canenti"
            },
            {
                "verse": "Aspira cantusque cies Heliconis ab unda."
            },
            {
                "verse": "Solus enim meruit, laudent quem carmine vates,"
            },
            {
                "verse": "Sed graviore lyra, nam vita et moribus ille est"
            },
            {
                "verse": "Integer ac constans et - res miranda relatu -"
            },
            {
                "verse": "Ille senex tantum possit, quod robore vasto"
            },
            {
                "verse": "Viribus et iuvenes superet pedibusque manuque,"
            },
            {
                "verse": "Usque adeo prodest homini caste acta iuventa,"
            },
            {
                "verse": "Ut corpus validum tribuat roburque senectae."
            },
            {
                "verse": "Et nunquam rerum cupidus, non aeris avarus"
            },
            {
                "verse": "Quaerit opes ullas quaesitisque abstinet unquam,"
            },
            {
                "verse": "Sed potius rebus cunctos impertit egentes."
            },
            {
                "verse": "Novit enim mortale genus, quod lege deorum est"
            },
            {
                "verse": "Hac genitum, ut cunctos homines defenset et illos"
            },
            {
                "verse": "Patre viros uno matura matre creatos"
            },
            {
                "verse": "Esse putet, tutatur eos his legibus aeque."
            },
            {
                "verse": "Ac se magnanimum praestans pietate Ioannes"
            },
            {
                "verse": "Hic facilis nullique graves e pectore voces"
            },
            {
                "verse": "Oreque de sacro manant nec iurgia tanquam"
            },
            {
                "verse": "Spicula nec querulus sermo, sed dulcior omni"
            },
            {
                "verse": "Melle, fluit, populus quo iam ratione carentis"
            },
            {
                "verse": "Dirigit afflictos et consolatur amicos."
            },
            {
                "verse": "Quid iuvenis faciat, quid vir, quid femina, semper"
            },
            {
                "verse": "Edocet, ut norint, quae magna pericula quidve"
            },
            {
                "verse": "Conducit patriae, monstrat, quid inutile, si qua"
            },
            {
                "verse": "Bella movenda forent, sapiens et praeripit hosti"
            },
            {
                "verse": "Consilium (prodest adeo prudentia cunctis),"
            },
            {
                "verse": "Praedicat et nunquam de se nec lapsa recenset"
            },
            {
                "verse": "Tempora, ni prosint urbi sua gesta virisque."
            },
            {
                "verse": "Tunc casus omnis, magnos tunc ille labores"
            },
            {
                "verse": "Expedit, ut prudens longaevusque instruat omnes"
            },
            {
                "verse": "Et cautos reddat iuvenes patriaeque sibique"
            },
            {
                "verse": "Consilio monstretque viam, qua summa paretur"
            },
            {
                "verse": "Gloria, qua similes possint se fingere divis."
            },
            {
                "verse": "Strenuus et prudens operas navare paratus"
            },
            {
                "verse": "Aggreditur duros iuvenili mente labores"
            },
            {
                "verse": "Atque magistratus vanos et spernit honores."
            },
            {
                "verse": "Magnanimus quamvis princeps praefecerit illum"
            },
            {
                "verse": "Urbibus et summo fuerit complexus honore,"
            },
            {
                "verse": "Saepius ipse tamen renuit, non ambitus unquam"
            },
            {
                "verse": "Flexit eum populique favor nec magna potestas."
            },
            {
                "verse": "Non ipse ut duros vellet vitare labores"
            },
            {
                "verse": "Aut quod iam tenues is fastidiret amicos"
            },
            {
                "verse": "Auxiliumque suis nollet conferre, sed ille,"
            },
            {
                "verse": "Despicienda viris, novit quod gloria semper"
            },
            {
                "verse": "Et quod in his potius temnendis gloria maior."
            },
            {
                "verse": "Apparet petiisse animo quam summa superbo,"
            },
            {
                "verse": "Hoc egit totiens et tot contempsit honores."
            },
            {
                "verse": "Hic quoque Pieridum cultor vatumque sacrorum,"
            },
            {
                "verse": "Semper amans illis et totus deditus omnem"
            },
            {
                "verse": "Impendit curam, mentem cui magnus Apollo"
            },
            {
                "verse": "Inspirat carmenque movet sacrasque sorores,"
            },
            {
                "verse": "Ut semper viridi cingantur tempora lauro."
            },
            {
                "verse": "Hic igitur doctus, fortis, pius atque verenda,"
            },
            {
                "verse": "Maiestate gravis, toto celebrandus in orbe."
            },
            {
                "verse": "Est etiam iustus, prudens, virtute probatus."
            },
            {
                "verse": "Quid multa? Ingenti superat gravitate Catonem,"
            },
            {
                "verse": "Dardanium pietate ducem Zaleucon et aequo."
            },
            {
                "verse": "Non, ego si magnum spirent mea pectora Phoebum"
            },
            {
                "verse": "Castalioque chori veniant in carmina fonte,"
            },
            {
                "verse": "Aonidum Liber Nysaeo vertice lapsus"
            },
            {
                "verse": "Et mihi tot linguas tribuat, quot in arbore frondes"
            },
            {
                "verse": "Dependent viridi, fulgent quot sidera caelo"
            },
            {
                "verse": "Et semper totidem resonantia vocibus ora,"
            },
            {
                "verse": "Ipse meo, possem complecti carmine cuncta"
            },
            {
                "verse": "Splendida gesta ducum Ptolemaea prole satorum"
            },
            {
                "verse": "Quotque viri fuerint studio Mavortis et armis"
            },
            {
                "verse": "Insignes ex hoc tam claro sanguine creti."
            },
            {
                "verse": "Nam tu sive velis claros pietate vel armis,"
            },
            {
                "verse": "Sive toga summisque opibus tectisque superbis"
            },
            {
                "verse": "Eloquioque viros et religione deorum,"
            },
            {
                "verse": "Sive homines quaeras longe lateque potentes"
            },
            {
                "verse": "Principibus magnis consanguinitate propinquos,"
            },
            {
                "verse": "Sive velis claros gestarum nomine rerum,"
            },
            {
                "verse": "Tales ipse viros Ptolemaeo sanguine natos"
            },
            {
                "verse": "Invenies ingens nomen super astra ferentes."
            },
            {
                "verse": "Felix ergo domus, felix Ptolemaea profecto"
            },
            {
                "verse": "Tantorum fecunda virum, sed pace canamus"
            },
            {
                "verse": "Hoc, liceat: duo sunt Ptolemaeae lumina gentis,"
            },
            {
                "verse": "Quae tantam stirpem decorant et nomina praebent."
            },
            {
                "verse": "Primum Stella choros inter celebranda dearum"
            },
            {
                "verse": "Exuperans sanctis matronas moribus omnes,"
            },
            {
                "verse": "Illustrans pietate genus, gravitate modoque"
            },
            {
                "verse": "Ingentis laudis, quia nunc, Ptolemaea propago,"
            },
            {
                "verse": "Aeternumque tenes nomen famamque decusque."
            },
            {
                "verse": "Ast aliud lumen mira gravitate, Ioannes"
            },
            {
                "verse": "Assissine, es, cui Musae nosterque libellus"
            },
            {
                "verse": "Nunc datur ingenti Stellae confectus honore."
            }
        ],
        [
            {
                "verse": "Conditur hoc tumulo mentis matrona pudicae,"
            },
            {
                "verse": "Stella, sacros inter semper habenda choros,"
            },
            {
                "verse": "Quam quodam genuit praestans Ptolemaea propago,"
            },
            {
                "verse": "Post Assissino nomine dicta domus."
            },
            {
                "verse": "Huic crines flavi, geminum ceu sidus ocelli"
            },
            {
                "verse": "Membraque Cypriaca candidiora dea."
            },
            {
                "verse": "Huic pietas, huic sancta fides, concordia curae"
            },
            {
                "verse": "Semper erat, prudens haec, bona, iusta, gravis."
            },
            {
                "verse": "Reddidit haec terris corpus mentemque tonanti,"
            },
            {
                "verse": "Sidera nunc inter Stella recepta micat."
            }
        ],
        [
            {
                "verse": "Nunc arcus intende tuos, nunc sume pharetram"
            },
            {
                "verse": "Et tutare viros, casta Diana, tuos."
            },
            {
                "verse": "Et quibus in capreas usa es iam, diva, sagittis,"
            },
            {
                "verse": "Nunc in sacrilegos dirige, casta, viros."
            },
            {
                "verse": "Nam tua res agitur, castos et mente pudicos"
            },
            {
                "verse": "Cum videas falsi criminis esse reos."
            },
            {
                "verse": "Quippe tibi haud parvos tribuit Lucretia luctus"
            },
            {
                "verse": "Funere et Hippolyti te doluisse ferunt."
            },
            {
                "verse": "Nunc arcus intende tuos, nunc sume pharetram"
            },
            {
                "verse": "Et tutare viros, casta Diana, tuos."
            },
            {
                "verse": "Quid sanctam prodest vitam duxisse per annos"
            },
            {
                "verse": "Et lumbos veneri surripuisse meos,"
            },
            {
                "verse": "Quid labor assiduus, curae, ieiunia prosunt"
            },
            {
                "verse": "Et colere innocua religione deos,"
            },
            {
                "verse": "Quid coetum prodest semper vitare malorum"
            },
            {
                "verse": "Colloquiumque probi semper habere viri,"
            },
            {
                "verse": "Quid delubra iuvat festis petiisse diebus"
            },
            {
                "verse": "Criminis et veniam quid rogitare mei?"
            },
            {
                "verse": "Nunc arcus intende tuos, nunc sume pharetram"
            },
            {
                "verse": "Et tutare viros, casta Diana, tuos."
            },
            {
                "verse": "Quid flexis totiens genibus palmisque duabus,"
            },
            {
                "verse": "Integer ut fierem, me rogitasse deos,"
            },
            {
                "verse": "Improbus, incestus, pestis, si dedecus orbis,"
            },
            {
                "verse": "Dilacerat famam furcifer ille meam,"
            },
            {
                "verse": "Si moechus, leno, si corruptela virorum"
            },
            {
                "verse": "Atque hominum monstrum detrahit innocuo,"
            },
            {
                "verse": "Si mihi bambalio seclique infamia nostri"
            },
            {
                "verse": "Perniciesque virum detrahit innocuo."
            },
            {
                "verse": "Nunc arcus intende tuos, nunc sume pharetram"
            },
            {
                "verse": "Et tutare viros, casta Diana, tuos."
            },
            {
                "verse": "Sed maledicta nihil nobis, nil, perfide, possunt"
            },
            {
                "verse": "Illa probos unquam, stulte, notare viros,"
            },
            {
                "verse": "Nam vita et mores atque aequi conscia virtus"
            },
            {
                "verse": "Tutatur falso, quod videt esse reos."
            },
            {
                "verse": "Pro clypeo frontem tribuens insontibus amplam"
            },
            {
                "verse": "Amovet a sancto crimina cuncta viro."
            },
            {
                "verse": "Suggerit illa animos et mentem robore firmat"
            },
            {
                "verse": "Voceque perplexa non sinit ora loqui."
            },
            {
                "verse": "Nunc arcus intende tuos, nunc sume pharetram"
            },
            {
                "verse": "Et tutare viros, casta Diana, tuos."
            }
        ],
        [
            {
                "verse": "Mulus in Hesperia ludi fit forte magister,"
            },
            {
                "verse": "Deposuit sellam, raserat ante pilos."
            },
            {
                "verse": "Fibula mordebat pullas argentea vestes"
            },
            {
                "verse": "Et sibi dat crepidas nullaque frena gerit."
            },
            {
                "verse": "Saetosa fulvum portans cervice galerum"
            },
            {
                "verse": "More viri passus digerit ille suos."
            },
            {
                "verse": "Officio manuum pes tunc successerat illi,"
            },
            {
                "verse": "Ungula sed panni tecta nitore latet."
            },
            {
                "verse": "Concurrunt et oves et stulto pectore aselli"
            },
            {
                "verse": "Capraque, verveces bosque, iuvenca, sues,"
            },
            {
                "verse": "Concurrunt omnes pariter iuvenesque senesque,"
            },
            {
                "verse": "Concurris posita, femina, nuda colo."
            },
            {
                "verse": "Accidit, ut legeret tota fenilia bruma,"
            },
            {
                "verse": "Ne claudas, sermo est, quem canit ipse Maro."
            },
            {
                "verse": "Hic laudat fenum contemnens carmina vatis,"
            },
            {
                "verse": "Ingeminat raucos ore rudente sonos."
            },
            {
                "verse": "Quid melius feno nobis, quid dulcius inquam,"
            },
            {
                "verse": "Utilior toto nullus in orbe cibus."
            },
            {
                "verse": "Cetera dicturum deridens musca momordit"
            },
            {
                "verse": "Et lanians unguem dentibus ille fremit."
            },
            {
                "verse": "Calcibus, ah, summam pepulisti, mule, cathedram"
            },
            {
                "verse": "Deiectusque Maro calcibus atque viri."
            },
            {
                "verse": "Trulla sonat mulumque vident moresque ferinos,"
            },
            {
                "verse": "Femina virque, fugis, cetera turba manet."
            },
            {
                "verse": "Stulto, stulte, places sic tu, sapientia mendax,"
            },
            {
                "verse": "Detexit fictos muscula saepe viros."
            }
        ],
        [
            {
                "verse": "Clarus adest bello Latio Gentilis in orbe"
            },
            {
                "verse": "Et procerum populique pater, spes unica, summo"
            },
            {
                "verse": "Imperio, Venetum populi, gaudete, ducesque!"
            },
            {
                "verse": "Aequiperat veteres mira gravitate probatos"
            },
            {
                "verse": "Hic pietate viros, hic religione fideque"
            },
            {
                "verse": "Summus et aethereas fama venturus in arces."
            },
            {
                "verse": "Cautius hoc nemo novitque sagacius unquam"
            },
            {
                "verse": "Hostibus ingruere et fortes impellere turmas."
            },
            {
                "verse": "Quidque, quod et vallum summa iacit arte peritus"
            },
            {
                "verse": "Militiae, munit fossis atque aggere castra,"
            },
            {
                "verse": "Convehat ut miles tuto sua pabula, tutus"
            },
            {
                "verse": "Corpora procuret, sic tiro tutus aquetur."
            },
            {
                "verse": "O quotiens hostes, quotiens bellare coegit"
            },
            {
                "verse": "Magnos ipse duces atque ipsi vertere terga."
            },
            {
                "verse": "Invitus nunquam cessit Martemque diremit."
            },
            {
                "verse": "Primo hic aspectu montes et flumina callet"
            },
            {
                "verse": "Urbis et ipse situs, ideo, tormenta virosque"
            },
            {
                "verse": "Ordine cum posuit, urbes expugnat et arces"
            },
            {
                "verse": "Incautosque hostes punctim caesimque lacessit."
            },
            {
                "verse": "Hostibus innumeris saevis conflixit in armis"
            },
            {
                "verse": "Parva saepe manu. Mira hic virtute vel arte"
            },
            {
                "verse": "Elicit ad pugnam claros belloque togaque"
            },
            {
                "verse": "Strenuus hic miles, dux prudentissimus idem,"
            },
            {
                "verse": "Palladis armisonae et duri Mavortis alumnus."
            }
        ],
        [
            {
                "verse": "Heu, heu, cara mihi rerum tu maxima quondam,"
            },
            {
                "verse": "Roma parens, cunctas olim veneranda per urbes,"
            },
            {
                "verse": "Reliquiae rerum tantum monumentaque magna."
            },
            {
                "verse": "Moenia, magnanimus quondam quae condidit ille"
            },
            {
                "verse": "Romulus, ecce iacent iam desolata ruinis."
            },
            {
                "verse": "Aurea quid referam Capitoli tecta, quid olim"
            },
            {
                "verse": "Ditia templa deum, cur ipse Palatia magni"
            },
            {
                "verse": "Caesaris, illa domus quondam celebrata triumphis"
            },
            {
                "verse": "Nunc aequata solo et rerum pars ima tuarum,"
            },
            {
                "verse": "Diruta Pompei et Luculli ingentia tecta"
            },
            {
                "verse": "Et Crassi et, quorum magnum diffusa per orbem."
            },
            {
                "verse": "Fama viget, Phrygiae pereunt iam templa Cybeles,"
            },
            {
                "verse": "Num quoque sunt magni tantum vestigia circi."
            },
            {
                "verse": "Magna, quidem maiora querar. Periere Camilli"
            },
            {
                "verse": "Scipiadaeque duo, Curii divusque Metellus,"
            },
            {
                "verse": "Curtius abruptum terrae ingressurus hiatum"
            },
            {
                "verse": "Devotique absunt Decii Romanaque virtus,"
            },
            {
                "verse": "Marcius infidos debellaturus Hiberos."
            },
            {
                "verse": "Quo Nasica sacer, quo nunc inglorius ille"
            },
            {
                "verse": "Quinctius, agrorum fuerant cui iugera tantum"
            },
            {
                "verse": "Quatuor, et magni quo tot proceresque ducesque,"
            },
            {
                "verse": "Quot nunquam totus potuit sortirier orbis."
            },
            {
                "verse": "Quo mores abiere probi, quo Creticus ille,"
            },
            {
                "verse": "Ad superos nempe et luxum moresque malignos"
            },
            {
                "verse": "Vitavere urbis, caelesti sede locati"
            },
            {
                "verse": "Delicias hominum rident et inania regna."
            },
            {
                "verse": "Nunc fortuna nimis Romanis invida rebus"
            },
            {
                "verse": "Integra perversis, summis permiscuit ima,"
            },
            {
                "verse": "Cessit enim virtus magnique potentia regni,"
            },
            {
                "verse": "Excussere fidem famam fraudesque dolique."
            },
            {
                "verse": "Fana libens multos olim celebrata per annos"
            },
            {
                "verse": "Iecit humi vano cedens concordia templo."
            },
            {
                "verse": "Nunc frameam Mavors, Martem Bellona recusat"
            },
            {
                "verse": "Aegida concutiens, longe sua templa locavit,"
            },
            {
                "verse": "Illa Cupido tenet, regnant Bacchusque Venusque"
            },
            {
                "verse": "Contempsitque chelim et pharetram iam pulsus Apollo,"
            },
            {
                "verse": "Tisiphone tantum, tantum nunc regnat Ericto."
            },
            {
                "verse": "Isiacamque deam colimus templumque frequentes"
            },
            {
                "verse": "Irruimus scortum lenae cum pellice moechi."
            },
            {
                "verse": "Curia, de summis ubi tunc Romanus agebat"
            },
            {
                "verse": "Imperiis, pontum peterent an regna Quirites"
            },
            {
                "verse": "Parthica, quo Cilices et quo pellendus amarus"
            },
            {
                "verse": "Hannibal, ah, Marios pepulit durosque Catones."
            },
            {
                "verse": "Nunc caupo summis solitus considere rostris"
            },
            {
                "verse": "Evomit in populum tales sine mente loquelas:"
            },
            {
                "verse": "Romulidae magni, nunc, nunc spirantibus austris"
            },
            {
                "verse": "Utile Setino compleri nectare corpus"
            },
            {
                "verse": "Inque penu Cereris et numen habere Lyaei."
            },
            {
                "verse": "Tollit enim curas et fessos robore firmat"
            },
            {
                "verse": "Aegrotumque fovet pectus somnosque reducit,"
            },
            {
                "verse": "Pellit et algores, oculi hoc nervique iuvantur"
            },
            {
                "verse": "Urinamque ciet nec non is sistit orexim"
            },
            {
                "verse": "Isque dapes suadet genium placare paratus."
            },
            {
                "verse": "Adde, quod et Bacchi superis aequanda potestas."
            },
            {
                "verse": "At frugum genitrix, Siculis quae praesidet oris,"
            },
            {
                "verse": "Mitia dona tulit, fateor, mihi magna, sed huius,"
            },
            {
                "verse": "Huius pace canam Phoebique et pace tonantis:"
            },
            {
                "verse": "Caelicolas tantum cunctos Semeleius heros"
            },
            {
                "verse": "Nunc, quantum calicem (calicem nam semper habebat)"
            },
            {
                "verse": "Exuperant venae, cyathos haec amphora quantum."
            },
            {
                "verse": "Thyrsigerum ergo ducem nunc, agmina cuncta, Lyaeum"
            },
            {
                "verse": "Nunc celebrate, viri, tela haec torquete lacertis"
            },
            {
                "verse": "(Et calicem ostendit), sint hae galeae choreaeque."
            },
            {
                "verse": "Rideo, qui telum melius calcaribus ullum"
            },
            {
                "verse": "Esse putant clypeumque audent praeferre lagoenis."
            },
            {
                "verse": "Haec sint arma mihi, sic vos certate, Quirites!"
            },
            {
                "verse": "Dixit et immensum calicem siccavit ad imum."
            },
            {
                "verse": "Ipse cados vidi, calices urnasque locatas"
            },
            {
                "verse": "Nunc, ubi Romani populi tabularia quondam."
            },
            {
                "verse": "Quid, quod et urinas et nunc Romanus orexim"
            },
            {
                "verse": "Audiit et, demens Mavors et, vasa, Quirine,"
            },
            {
                "verse": "Lignea pone, penu grandis quae circulus ambit"
            },
            {
                "verse": "Ligneus et discas tu nunc caupone magistro."
            },
            {
                "verse": "His etenim caruere senes caruitque vetustas,"
            },
            {
                "verse": "Tempore, sis, brumae saevo sis frigore tutus."
            }
        ],
        [
            {
                "verse": "Tempora mutantur, cedunt quoque sidera retro,"
            },
            {
                "verse": "Ver fugat autumnus, autumnum propulit aestas,"
            },
            {
                "verse": "Aestatem sic pellit hyems, sic horrida fruges"
            },
            {
                "verse": "Grando quatit, tristi labuntur ab arbore poma."
            },
            {
                "verse": "Omnia languescunt, pereunt praecocia cuncta,"
            },
            {
                "verse": "Maio nempe ruunt imbres et frigora mense,"
            },
            {
                "verse": "Bartholomaee, tuum nunc nunc vulpecula corpus"
            },
            {
                "verse": "Ambulat et caenum sinito perone repelli."
            }
        ],
        [
            {
                "verse": "Franciscus quo more viros Loredanius heros"
            },
            {
                "verse": "Rexerit, advortas, depressit nanque superbos"
            },
            {
                "verse": "Supplicibusque dedit veniam, vir pacis amator,"
            },
            {
                "verse": "Non aquilam passus trepidas vexare columbas"
            },
            {
                "verse": "Eripuitque lupi miseros e faucibus agnos,"
            },
            {
                "verse": "Omnia nam voluit sapientis lance videre."
            }
        ],
        [
            {
                "verse": "Heu, heu! caseolos coguntur vendere vates,"
            },
            {
                "verse": "Persica, castaneas, cotana, mala, nuces."
            }
        ],
        [
            {
                "verse": "Rex Italum venit, populi, gaudete, ducesque!"
            },
            {
                "verse": "Hunc tu, Roma parens, semper veneranda per orbem,"
            },
            {
                "verse": "Suscipias laetis ulnis claroque triumpho!"
            },
            {
                "verse": "Huic regale decus meritamque impone coronam,"
            },
            {
                "verse": "Federicus enim bello ceu fulmen in armis."
            },
            {
                "verse": "Exuperat tantum magnum gravitate Catonem,"
            },
            {
                "verse": "Dardanium pietate ducem Zaleucon et aequo,"
            },
            {
                "verse": "Lumina pollutas quantum caelestia terras."
            },
            {
                "verse": "Nuper ab empyrio delapsus Caesar Olympo"
            },
            {
                "verse": "Iustitiae cultor, quo non ingentior alter"
            },
            {
                "verse": "Surgit in adversos hostes et fulminat ense,"
            },
            {
                "verse": "Nec quo liberius, nec quo clementius unquam"
            },
            {
                "verse": "Supplicibus veniam et summos ferat alter honores."
            },
            {
                "verse": "Hoc te felicem, nunc hoc sub rege beatam,"
            },
            {
                "verse": "Romula terra, vides; redeunt iam pristina regna,"
            },
            {
                "verse": "Federicus enim Marius magnusque Camillus,"
            },
            {
                "verse": "Hic Decius sanctusque Cato divusque Metellus,"
            },
            {
                "verse": "Scipiadae gemini, rediit nunc Curtius ille,"
            },
            {
                "verse": "Roma, tibi summos iam nunc aucturus honores."
            },
            {
                "verse": "Adde, quod hic summa divorum a stirpe creatus,"
            },
            {
                "verse": "Consilio clarus, cultor virtutis honesti,"
            },
            {
                "verse": "Servator tutorque boni vindexque malorum,"
            },
            {
                "verse": "Huic decor et mixtus verborum maximus alma"
            },
            {
                "verse": "Cum gravitate lepos, hic religionis amator,"
            },
            {
                "verse": "Brachia diffudit longe lateque per orbem,"
            },
            {
                "verse": "Non quo regnandi nec honoris caeca cupido"
            },
            {
                "verse": "Flexerit, attonito sed quo depelleret orbe"
            },
            {
                "verse": "Numina falsa, malum cultum moresque malignos."
            },
            {
                "verse": "Hic ille est regno, quo nunc sublimior astat,"
            },
            {
                "verse": "Praestat eo cunctis sese summissius omni"
            },
            {
                "verse": "Maiestate gravis, toto celebrandus in orbe."
            },
            {
                "verse": "Salve, vera dei proles, rex inclite, salve,"
            },
            {
                "verse": "Ausonidumque salus et spes certissima nobis,"
            },
            {
                "verse": "Italiae columen rerum et tutela suarum."
            },
            {
                "verse": "Tu portus requiesque viris, tu pacis amator,"
            },
            {
                "verse": "Nanque fides et sancta tibi concordia curae,"
            },
            {
                "verse": "Nulla animi labes, te nullus flexit honoris"
            },
            {
                "verse": "Ambitus atque tuis cessit fortuna triumphis,"
            },
            {
                "verse": "Nanque ipsam virtute potens et fortibus armis"
            },
            {
                "verse": "Exuperas stabilemque facis, nec lubrica labi"
            },
            {
                "verse": "Possit et abscedens summis permisceat ima."
            },
            {
                "verse": "Te duce Romani redeunt clarique triumphi."
            },
            {
                "verse": "Hesperiae squalebat ager, nunc diruta paene"
            },
            {
                "verse": "Moenia, magnanimus quondam quae condidit ille"
            },
            {
                "verse": "Romulus, et vomer fuerat conflatus in ensem,"
            },
            {
                "verse": "Caesaris adventu iam sunt tranquilla per orbem"
            },
            {
                "verse": "Tempora, pax venit atque enses et proelia cessant."
            },
            {
                "verse": "Hinc igitur laeti tendant ad sidera cantus,"
            },
            {
                "verse": "Laetitia sacris date nunc pia thura precesque."
            },
            {
                "verse": "Hunc proceres magnique duces cum principe reges,"
            },
            {
                "verse": "Hunc urbes populique tremunt numenque verentur."
            }
        ],
        [
            {
                "verse": "Docte, salutatum vult te mea Musa, Ioannes,"
            },
            {
                "verse": "Egregios inter connumerande viros."
            },
            {
                "verse": "Multotiens volui dudum ad te scribere, si quid"
            },
            {
                "verse": "Temporis aut oti nactus et ingenii."
            },
            {
                "verse": "Sed doleo, quoniam adversa valetudine pressus"
            },
            {
                "verse": "Conticui curis implicitusque meis."
            },
            {
                "verse": "Nunc quia languentes animi curaeque parumper"
            },
            {
                "verse": "Cesserunt, aegris aspera turba viris,"
            },
            {
                "verse": "Ad te constitui, Musarum si quid Apollo"
            },
            {
                "verse": "Dedidit, hos versus litterulasque dare,"
            },
            {
                "verse": "Non, quo noster amor possit cumulatior unquam"
            },
            {
                "verse": "Carminibus fieri, nec minor ipse, meis,"
            },
            {
                "verse": "Nec, mea quo fuerit tibi mens alienior unquam"
            },
            {
                "verse": "Carminaque, exoptem, nostra reconcilient."
            },
            {
                "verse": "Nil magis insulsi, nil est magis usque cavendum,"
            },
            {
                "verse": "Quam colere Aonios cum levitate viros,"
            },
            {
                "verse": "Praecipue mira vatem gravitate futurum,"
            },
            {
                "verse": "Dicere seu prosa carminibusque velit."
            },
            {
                "verse": "Sed quoniam nequeo te visere, care Ioannes,"
            },
            {
                "verse": "Officium faciat quo mea Musa meum,"
            },
            {
                "verse": "Oscula mille tibi atque amplexus nomine nostro,"
            },
            {
                "verse": "Ipsa daret, iussi: - casta puella timet."
            },
            {
                "verse": "Nimirum Musas omnes decet esse pudicas,"
            },
            {
                "verse": "Dedecet ignotis oscula ferre viris."
            },
            {
                "verse": "Ipse etiam iussi, nostra haec ut verba referret:"
            },
            {
                "verse": "Salve, spes Latii, Pannoniaeque decus!"
            },
            {
                "verse": "Salve, conspicuos inter celebrande poetas!"
            },
            {
                "verse": "Nobis qui curae Pieridumque choro"
            },
            {
                "verse": "Et quem complexus miro Galeottus amore est"
            },
            {
                "verse": "Martius Aonio deditus ipse viro."
            },
            {
                "verse": "Haec mea Musa, feret, docui, sed plura volebam,"
            },
            {
                "verse": "Ni sermone meo longius esset opus."
            },
            {
                "verse": "Ergo vale, nostri requies portusque laboris,"
            },
            {
                "verse": "Vitae Pannoniae spesque salusque meae!"
            },
            {
                "verse": "Fata, precor, servate meum per secla Ioannem"
            },
            {
                "verse": "Dimidiumque animae, tu quoque, Parca, meae,"
            },
            {
                "verse": "Nam puer et tenero complentur stamine fusi,"
            },
            {
                "verse": "Nondum maturum desine velle virum,"
            },
            {
                "verse": "Ut vobis possit, fuerit cum grandior aevo,"
            },
            {
                "verse": "Reddere pro meritis munera, thura, preces."
            }
        ],
        [
            {
                "verse": "Te quoque, Ioannes Antoni, immitia fata"
            },
            {
                "verse": "Morte, licet doleant, eripuere tamen."
            },
            {
                "verse": "Clara tibi facies, nec non victricia signa"
            },
            {
                "verse": "Inque acie virtus fulminis instar erat."
            },
            {
                "verse": "Unica spes hominum, nam tu iuvenilibus annis"
            },
            {
                "verse": "Ingenio fueras et gravitate senex."
            },
            {
                "verse": "Gattamelata pater, decorant pietasque fidesque."
            }
        ]
    ]
}