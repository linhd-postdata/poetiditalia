{
    "author": "Basinio da  Parma",
    "title": "astronomicon libri",
    "url": "http://www.poetiditalia.it/texts/BASINIO|astr|001",
    "text": [
        [],
        [
            {
                "verse": "Aetherios Orbes, subiectaque templa Deorum,"
            },
            {
                "verse": "Musa, cane, atque vias semper volventis Olympi;"
            },
            {
                "verse": "Curribus auratis quae Signa secutus iniquos"
            },
            {
                "verse": "Sol vehat ipse dies; quae tempora noctibus addat;"
            },
            {
                "verse": "Quae rapiat rursum tardis adiuncta diebus."
            },
            {
                "verse": "Hic age, magne, tuo, Malatesta, canende Poetae,"
            },
            {
                "verse": "Castalias amplexe Deas, partire laborem"
            },
            {
                "verse": "Hunc mecum: neque enim sine te Parnassia nobis"
            },
            {
                "verse": "Antra patent, Musasque sinit Romanus Apollo."
            },
            {
                "verse": "Tu decus Aoniae, tu spes certissima Vatum;"
            },
            {
                "verse": "Nec cuiquam potui, tibi quam felicius Astra"
            },
            {
                "verse": "Dicere, qui rerum causas, qui Sidera primus"
            },
            {
                "verse": "Cunctorum, et vasti scrutaris semina Mundi."
            },
            {
                "verse": "Nec levius fuerit quam condere bella, referre"
            },
            {
                "verse": "Tellurisque, Undaeque locos, Animaeque, liquentisque"
            },
            {
                "verse": "Ignis, et immensos Caeli describere tractus,"
            },
            {
                "verse": "Bella virum quamvis iam dudum, et praelia lusi;"
            },
            {
                "verse": "Nuper ut invicti magnum meditatus honorem"
            },
            {
                "verse": "Sismundi, et pulsos Thusco bis littore Iberos"
            },
            {
                "verse": "Qui cecini, ac veras iuvenili carmine laudes;"
            },
            {
                "verse": "Mox quoque Troianas cupiam qui dicere clades,"
            },
            {
                "verse": "Magnanimosque duces Graiorum, actamque sub arma"
            },
            {
                "verse": "Europam, atque Asiae Sigaeo in littore gentem."
            },
            {
                "verse": "Interea, tardus quamvis, ad Sidera Caeli"
            },
            {
                "verse": "Accedes, quondam serisque vocabere votis;"
            },
            {
                "verse": "Cum tamen in numerum Divorum veneris, opta"
            },
            {
                "verse": "Qua tibi parte Poli, qua sit regione manendum;"
            },
            {
                "verse": "Et mecum Caeli iam nunc discurre per oras"
            },
            {
                "verse": "Aetherias, ventisque favens da vela secundis."
            },
            {
                "verse": "Ex Caelo, et Terra moles pulcherrima Mundi"
            },
            {
                "verse": "Constat, et haec inter Naturis ordine clausis."
            },
            {
                "verse": "Nam Pater omnipotens cum iam creat unus Olympum,"
            },
            {
                "verse": "Terrarumque situs, tremulique liquentia Ponti"
            },
            {
                "verse": "Aequora, sylvai disclusit corpore Mundum,"
            },
            {
                "verse": "Imposuitque novum Stellis ardentibus Orbem;"
            },
            {
                "verse": "Quem super haud ulla est nec Terra, nec aequoris Unda,"
            },
            {
                "verse": "Non Ignis fervens, non humidus intepet Aer;"
            },
            {
                "verse": "Nec supra, aut infra volvuntur corpora rerum;"
            },
            {
                "verse": "Non dextra rebus fas est, non ire sinistra;"
            },
            {
                "verse": "Non medio e spatio motus, non ante feruntur,"
            },
            {
                "verse": "Non post succedunt; nec quicquam est corpore nullo;"
            },
            {
                "verse": "Nec Locus ullus ibi est, nec terminus ullus Inani."
            },
            {
                "verse": "Ergo cuncta tenet magnum cum corpore Caelum."
            },
            {
                "verse": "Quod Pater ut vidit forma constare rotunda,"
            },
            {
                "verse": "Iussit ut aeterno traherentur Sidera motu,"
            },
            {
                "verse": "Cum nec stare queat revoluti machina Mundi;"
            },
            {
                "verse": "Nam neque vis Animae, qua pellitur ipsa, quiescit."
            },
            {
                "verse": "Hinc intra se se Caeli se mobilis Orbis"
            },
            {
                "verse": "Torquet, et aeternum sua post vestigia fertur;"
            },
            {
                "verse": "Quod locus extra ipsum nullus, non ulla meandi"
            },
            {
                "verse": "Copia, perpetuum fugiat se se, atque sequatur;"
            },
            {
                "verse": "Tempore nec quoquam maneant agitata necesse est."
            },
            {
                "verse": "Vertit in Occasus Eois magnus ab oris"
            },
            {
                "verse": "Mundus, et ingenti contorquet Sidera tractu."
            },
            {
                "verse": "Quem subter septem contra Pater impulit Ignes,"
            },
            {
                "verse": "Quinque Vagis addens duo Lumina magna, secarent"
            },
            {
                "verse": "Quae Caelum adversum, atque Annos, Mensesque referrent."
            },
            {
                "verse": "Orbe quidem summo fallax Saturnius ignis"
            },
            {
                "verse": "Fulsit, et ingenti signavit frigore Caelum."
            },
            {
                "verse": "Hunc infra placidi Iovis aurea stella cucurrit;"
            },
            {
                "verse": "Ignea sanguinei sub quam Mavortis anhelat"
            },
            {
                "verse": "Fulgorem fax crine trahens, bellumque, metumque."
            },
            {
                "verse": "Parte fere media Sol aureus omnia cernit;"
            },
            {
                "verse": "Quem Venus, et proles Cyllenia pene secuti."
            },
            {
                "verse": "Hos infra aethereae micuerunt cornua Lunae,"
            },
            {
                "verse": "Tum siccum invasit calor igneus Aethera primum,"
            },
            {
                "verse": "Aera tum calidum non humor ab Aethere longe"
            },
            {
                "verse": "Dispulit, et frigus sicca tellure potitum est,"
            },
            {
                "verse": "Quam circum gelidae mediam liquor ambiit Undae."
            },
            {
                "verse": "Utque movet Caelum Divina Potentia certo"
            },
            {
                "verse": "Ordine, quae media est Tellus immota resedit,"
            },
            {
                "verse": "Quam circum ipse Polis Caelum dedit ire rotatis."
            },
            {
                "verse": "Nam Pater in tractus omnes Caelique, Marisque,"
            },
            {
                "verse": "Tellurisque, Animaeque vias, Ignisque liquentis"
            },
            {
                "verse": "Funditur, et toto se miscet corpore rerum."
            },
            {
                "verse": "Terga dedit Mundo Genitor quae verteret Orbi"
            },
            {
                "verse": "Eoo, occiduas frontem torqueret in oras;"
            },
            {
                "verse": "At dextrae partes tardum tenuere Booten,"
            },
            {
                "verse": "Arcturique domos, magnamque Lycaonis Ursam,"
            },
            {
                "verse": "Austrinosque situs laevum devolvit in Orbem;"
            },
            {
                "verse": "Hinc alius Vertex aliusque hinc fixus utrinque,"
            },
            {
                "verse": "Quos dixere Polos, Austro, Boreaeque minantur."
            },
            {
                "verse": "His ita monstratis, superest Regione sub una"
            },
            {
                "verse": "Dicere quaque meant quae Signa, plagasque retentant."
            },
            {
                "verse": "Lacteus ingenti candore decorus, et auro,"
            },
            {
                "verse": "Nescit utrumque latus medii qui limite Caeli,"
            },
            {
                "verse": "Fertur in obliquum, clarum Phaetonta relinquens,"
            },
            {
                "verse": "Temperat et totum flammis errantibus Orbem."
            },
            {
                "verse": "Inde Orbes alii varias tenduntur in oras;"
            },
            {
                "verse": "Signifer est alios quorum pulcherrimus ante,"
            },
            {
                "verse": "Temnia ducta triplex quem fecit utrinque refuso"
            },
            {
                "verse": "Margine Signorum; media est via Solis iniqui,"
            },
            {
                "verse": "Defectus in qua Solis, Lunaeque patescunt,"
            },
            {
                "verse": "Vel cum tota Soror fraterno opponitur orbi,"
            },
            {
                "verse": "Vel cum Terra iacens inter fratremque sororemque,"
            },
            {
                "verse": "Ipsa negat caecae Titania lumina Lunae"
            },
            {
                "verse": "Cum cadit oceano nitidi fax lucida Phoebi,"
            },
            {
                "verse": "Et Luna opposita iam fertur in aethera Terra."
            },
            {
                "verse": "Inde Paralleli, Graio quos nomine dicunt,"
            },
            {
                "verse": "Quinque recensendi; quoroum qui maximus unus"
            },
            {
                "verse": "Et medius fuerit, noctes aequare diebus"
            },
            {
                "verse": "Dicitur: unde illi nomen posuere profectum."
            },
            {
                "verse": "Sunt duo, non longis qui frontibus imminuuntur;"
            },
            {
                "verse": "Alter in Austrinos infert sua terga recessus."
            },
            {
                "verse": "Hos inter mediumque sedent duo Signa reposta,"
            },
            {
                "verse": "Quae Tropicos vero dixerunt nomine Grai,"
            },
            {
                "verse": "Maiores longe extremis, medioque minores."
            },
            {
                "verse": "Parte ab utraque Plagae finem posuere perustae."
            },
            {
                "verse": "Inde alii duo sunt, qui verticis ardua summi"
            },
            {
                "verse": "Amplexi capita, sparsi in diversa secantur"
            },
            {
                "verse": "Inter se extremo in spatio, summosque recidant"
            },
            {
                "verse": "Quinque Parallelos dirimentes partibus aequis"
            },
            {
                "verse": "Quatuor, atque secant animalia magna gerentem"
            },
            {
                "verse": "Signiferum tali ratione, ut permeat alter"
            },
            {
                "verse": "Phryxaeam pecudem, iustaeque examina Librae;"
            },
            {
                "verse": "Alter et Aegoceron, et magni brachia Cancri."
            },
            {
                "verse": "Sunt duo praeterea, quos nos aequaliter omni"
            },
            {
                "verse": "Parte licet nobis terra comprendere iniqua,"
            },
            {
                "verse": "Quique secat mediumque diem, Caelumque profundum"
            },
            {
                "verse": "Dividit, alter is est qui terminat omnia visus."
            },
            {
                "verse": "Quinque Plagas Caelo posuit Natura creatrix,"
            },
            {
                "verse": "Quarum quae media est aeterno incanduit igni;"
            },
            {
                "verse": "At magno extremae riguerunt frigore Zonae."
            },
            {
                "verse": "Temperiem mediae duplici regione benignam"
            },
            {
                "verse": "Excepere duae; mediam quas inter et ambas"
            },
            {
                "verse": "Dicimus extremas Caeli devexa profundi"
            },
            {
                "verse": "Cingula bina hominum generi concessa Deorum"
            },
            {
                "verse": "Munere; de medio quae cum traxere calorem,"
            },
            {
                "verse": "Frigus ab extremis, gemina de parte profunda"
            },
            {
                "verse": "Temperies geminis infertur ab Aethere Terris."
            },
            {
                "verse": "Atque haec culta quidem latera, et Telluris utroque"
            },
            {
                "verse": "Margine clausa, virum spatiis gens exsulat aequis."
            },
            {
                "verse": "Nam media, ut perhibent, Plaga vasta sine urbibus ullis"
            },
            {
                "verse": "Magna procul magni patiens incendia Solis,"
            },
            {
                "verse": "Non volucrum nidos, magnarum aut lustra ferarum"
            },
            {
                "verse": "Substinet, aut hominum genus improba pascit; at illas"
            },
            {
                "verse": "Nix aeterna premit, foedusque amplectitur horror;"
            },
            {
                "verse": "Hinc Boreas, illinc gelida Notus effluit aura;"
            },
            {
                "verse": "Hic tepet Auster, at hic Aquilo non frigidus efflat;"
            },
            {
                "verse": "Hoc vitio Caeli; densum sed frigus utroque"
            },
            {
                "verse": "Vertice devexi semper spirabile Mundi."
            },
            {
                "verse": "At nobis Arctos sublime propinqua furentes"
            },
            {
                "verse": "Frigore demittit ventos, insana rigore"
            },
            {
                "verse": "Flamina perpetuo nobis; quae torrida dum se"
            },
            {
                "verse": "Trans spatia evolvunt calidis contraria pennis,"
            },
            {
                "verse": "Nubila dant populis adversa tenentibus arva."
            },
            {
                "verse": "At nobis longe Mundus consurgit in arces"
            },
            {
                "verse": "Scythonias, gelidumque Polus se tollit ad axem."
            },
            {
                "verse": "Obliquus late Signorum flectitur Orbis"
            },
            {
                "verse": "Trasversum, et longo circumspicit ordine Zonas"
            },
            {
                "verse": "Quatuor, atque secat mediam, quae semper ab aestu"
            },
            {
                "verse": "Fervet, et ardenti collustrat lumine Caelum."
            },
            {
                "verse": "Ergo inter medias quoniam latissimus Orbis"
            },
            {
                "verse": "Signiferum decuit, quod clara, et maxima Signa"
            },
            {
                "verse": "Verteret, incubuit magno per Sidera tractu,"
            },
            {
                "verse": "Quae duodena sedent incurvo lucida Circo."
            },
            {
                "verse": "Primum Aries signum; sequitur quem Taurus acutis"
            },
            {
                "verse": "Cornibus; hinc gemini Laedeia sidera fratres;"
            },
            {
                "verse": "At Cancrum Herculei sequitur quoque forma Leonis;"
            },
            {
                "verse": "Hunc Virgo; hanc iustae pendentia pondera Librae."
            },
            {
                "verse": "Scorpius hanc sequitur; post quem sua spicula Chiron"
            },
            {
                "verse": "Tendit; at Aegoceros premit hunc quoque cornibus alte"
            },
            {
                "verse": "Auratis, curva cui surgit Aquarius urna;"
            },
            {
                "verse": "Ultima quem Pisces, caelestia signa, secuti."
            },
            {
                "verse": "Tempora Signorum numeramus ab Orbe supremo"
            },
            {
                "verse": "Hybernum ad cyclum vertenti Sole; reverso"
            },
            {
                "verse": "Inde etiam ad summas imis de partibus oras,"
            },
            {
                "verse": "Cum semel a Cancro Capricornum Phoebus ad imum,"
            },
            {
                "verse": "Et semel ad Cancrum Capricorno venit ab imo,"
            },
            {
                "verse": "Aut etiam medios legit cum passibus Orbes,"
            },
            {
                "verse": "Aequat ubi noctes Aries, aut Libra diebus,"
            },
            {
                "verse": "Vel sursum Phaethon fugit, vel fronte deorsum."
            },
            {
                "verse": "Hinc atque inde sedent vasti miracula Mundi,"
            },
            {
                "verse": "Quae Pater ex hominum specie caelestia fecit"
            },
            {
                "verse": "Sidera, tum mutis etiam sua forma remansit;"
            },
            {
                "verse": "Ut Corvo, et Lepori, Cygno, fulvoque Leoni."
            },
            {
                "verse": "Orbe prius fixas summo dicemus, et ortus"
            },
            {
                "verse": "Atque obitus, magno faciunt quos Sidera Mundo."
            },
            {
                "verse": "Ac nobis qua nam vertex spectatur et Arctos,"
            },
            {
                "verse": "Ordiri melius dextra de parte licebit:"
            },
            {
                "verse": "Namque duae spatio spectantur verticis Ursae;"
            },
            {
                "verse": "Fluminis instar enim circum interlabitur Anguis."
            },
            {
                "verse": "Magna supina caput parvae tegit ipsius Ursae;"
            },
            {
                "verse": "Nam medium pedibus calcat fera parva Draconem,"
            },
            {
                "verse": "Cuius in extrema latitat quoque maxima cauda,"
            },
            {
                "verse": "Quo caput usque suum simul ipse retorserit Anguis."
            },
            {
                "verse": "Vertice magna tenet septem, sed in auribus ambas,"
            },
            {
                "verse": "Unam humero stellam; duo sunt pede sidera in uno"
            },
            {
                "verse": "Postremo; atque alio sub crure est una, cavoque"
            },
            {
                "verse": "Una humero; geminae parva sunt denique cauda."
            },
            {
                "verse": "Parva pedum stellis paribus vestigia fixit;"
            },
            {
                "verse": "Tres caudam supra; quarum quae proxima summo est,"
            },
            {
                "verse": "Ipsa Polus, quoniam est immobilis ipsa, vocatur."
            },
            {
                "verse": "Anguis utroque sedent duo tempore sidera, bina"
            },
            {
                "verse": "Sidera sunt oculis; mento stat sidus in imo:"
            },
            {
                "verse": "Namque decem stellae reliquo sunt corpore toto."
            },
            {
                "verse": "Nec minus Arctophylax, carae custodia matris,"
            },
            {
                "verse": "Ipse pedem dextrum aestivo super addidit Orbi."
            },
            {
                "verse": "Huic humeros, pectusque secat quoque Circus ab imo"
            },
            {
                "verse": "Aegocero, summi tangit qui brachia Cancri."
            },
            {
                "verse": "Non cadit oceano citius quam Cancer, et ambo"
            },
            {
                "verse": "Tyndaridae, ac magni pateat quam forma Leonis."
            },
            {
                "verse": "Quatuor hic laeva stellas gestare videtur;"
            },
            {
                "verse": "Pectore tres dextro; laevo sed pectore solam;"
            },
            {
                "verse": "Supra humerumque duae spectantur utrumque repostae;"
            },
            {
                "verse": "Una caput supra est, cubitum subit altera dextrum."
            },
            {
                "verse": "Sidera quin etiam pedibus sunt bina duobus;"
            },
            {
                "verse": "Nascendo curvas solet hic praecedere Chelas."
            },
            {
                "verse": "Inde novem numero Cressam fecere Coronam,"
            },
            {
                "verse": "Arctophylax humero tangit quam forte sinistro."
            },
            {
                "verse": "Occidit haec Cancro, magnoque oriente Leone,"
            },
            {
                "verse": "Nascitur, extulerit cum brachia Scorpius orta."
            },
            {
                "verse": "Inde tenet laeva pellem quae forte Leonis,"
            },
            {
                "verse": "Quae genibus flexis magnam se extendit ad Arcton;"
            },
            {
                "verse": "Herculis effigies, nati Iove, magna videtur,"
            },
            {
                "verse": "Colla Draconis habens pedibus subiecta, Leonis"
            },
            {
                "verse": "Exuvias laevaque tenet, dextraque gravatum"
            },
            {
                "verse": "Robur, et infestae minitantia pondera clavae."
            },
            {
                "verse": "Hunc quidam credunt Cetea Lycaone cretum,"
            },
            {
                "verse": "Qui dicunt illum natam spectare Megista."
            },
            {
                "verse": "Hic humero aestivum contingit denique cyclum;"
            },
            {
                "verse": "Ipse pedum digitis Arcton prioribus arva"
            },
            {
                "verse": "Terminat, atque alio calcat pede colla Draconis"
            },
            {
                "verse": "Hesperidum sacros servantis ab Hercule ramos,"
            },
            {
                "verse": "Dextra sub Aestiferum manus est extenta, sinistra"
            },
            {
                "verse": "Erigonem tangit, stat vertice stella sed una,"
            },
            {
                "verse": "Altera stat laevi media pro parte Leonis;"
            },
            {
                "verse": "Sub cubito dextro micat altera; utraque papilla"
            },
            {
                "verse": "Singula; sunt femori geminae, sunt poplite binae;"
            },
            {
                "verse": "Altera crure micat, pede et altera maxima. Post hunc"
            },
            {
                "verse": "Est Lyra, quae pulchra testudine spectat ad Arcton,"
            },
            {
                "verse": "Inque Notum tendens vertit diversa cacumen."
            },
            {
                "verse": "Occidit haec, oritur cum iam pulcherrima Virgo."
            },
            {
                "verse": "Eripit haemonia Chiron cum tela pharetra"
            },
            {
                "verse": "Inflexum ostendens terris mirantibus arcum;"
            },
            {
                "verse": "Nascitur aethereas Caeli manifesta sub oras."
            },
            {
                "verse": "Terga super stellae fulgent cui grandia binae,"
            },
            {
                "verse": "Atque utrumque latus geminas habet; exstat utroque"
            },
            {
                "verse": "Stella humero; partes imas habet una; sub ipso"
            },
            {
                "verse": "Vertice et una later. Superos quis crederet unquam"
            },
            {
                "verse": "Mutorum varias aliquando habuisse figuras?"
            },
            {
                "verse": "Flumineaque Iovem Cygni vestire figura"
            },
            {
                "verse": "Quis dubitet, cupidi norit qui furta Tonantis?"
            },
            {
                "verse": "Qualis olorisoni viridantia ad arva Caystri"
            },
            {
                "verse": "Accolit herbosas piscoso flumine ripas;"
            },
            {
                "verse": "Talis in aethereis Olor est pulcherrimus oris;"
            },
            {
                "verse": "Ala tenet cuius magnam sublimiter Arcton,"
            },
            {
                "verse": "Tenditur aestiferum sed et altera pene sub Orbem;"
            },
            {
                "verse": "Flexigeni tangit pede sed vestigia summo;"
            },
            {
                "verse": "Aestifer ipse secat reliquo de corpore rostrum;"
            },
            {
                "verse": "Cauda caput Regis contingit denique Cephei."
            },
            {
                "verse": "Virgine cum pulsa, chelisque cadentibus, ipse"
            },
            {
                "verse": "Labitur, atque caput terris immergit opacis;"
            },
            {
                "verse": "Exoritur magni surgunt cum brachia Cancri."
            },
            {
                "verse": "Colla tenent unam, longae unam temnia caudae;"
            },
            {
                "verse": "Quinque sinistra tenet spatiis ingentibus ala,"
            },
            {
                "verse": "Altera quinque; caput solam tenet. Inde videtur"
            },
            {
                "verse": "Cepheos effigies soceri tibi, maxime Perseu,"
            },
            {
                "verse": "Arctoo inclusi summo cum vertice Circo,"
            },
            {
                "verse": "Et pedibus; verum caput extulit orbe relicto."
            },
            {
                "verse": "Huic, humeros praeter cum vertice, protinus alto"
            },
            {
                "verse": "Non cadit oceano pars ulla, sed Angue sub ipso,"
            },
            {
                "verse": "Quem facit ipse caput vacuas cum tollit ad oras,"
            },
            {
                "verse": "Brachia proiectis tenet in diversa lacertis;"
            },
            {
                "verse": "A pede quin Ursae tantum distare minoris"
            },
            {
                "verse": "Ipse videtur enim, quantum inter utrumque duorum"
            },
            {
                "verse": "Ipsius esse pedum, terras caput omne subintrat,"
            },
            {
                "verse": "Nascitur aethereas cum Scorpius acer ad oras;"
            },
            {
                "verse": "Cum Chirone caput claro quoque reddit Olympo,"
            },
            {
                "verse": "Sidera cui sacra monstrantur bina thiara,"
            },
            {
                "verse": "In manibus duo sunt; duo sunt sub pectore dextro;"
            },
            {
                "verse": "Cingula terna tenent; fulgent duo poplite laevo;"
            },
            {
                "verse": "Bina pedes servant. Supra hunc stat regia coniunx"
            },
            {
                "verse": "Cassiope inverso longe subnixa sedili."
            },
            {
                "verse": "Huic latus ut ternum est, designant sidera terna;"
            },
            {
                "verse": "Huic regit Arctoi demum vestigia Circi"
            },
            {
                "verse": "Summa pedum tardus, circum quem ducitur, Orbis;"
            },
            {
                "verse": "Ventus at effigies aestivas tendit in oras."
            },
            {
                "verse": "Lacteus hanc mediam Circus secat; oceano se"
            },
            {
                "verse": "Abluit, oceano cum Scorpius exit ab alto;"
            },
            {
                "verse": "Nec minus Haemonias semper videt orta Sagittas."
            },
            {
                "verse": "Vertice stella micat; dextra stat clara papilla"
            },
            {
                "verse": "Una, humerisque duae; lumbis est scilicet una;"
            },
            {
                "verse": "In femine una etiam laevo; duo poplite summo"
            },
            {
                "verse": "Sidera; stella pedis tenuit vestigia dextri."
            },
            {
                "verse": "Propter eam posita est miris quoque filia Signis"
            },
            {
                "verse": "Andromede, alati supra caput alta mariti,"
            },
            {
                "verse": "Iuncta caput nigrum ventri, quem praepes ad auras"
            },
            {
                "verse": "Pegasus extendit Persaeis notus habenis."
            },
            {
                "verse": "Huic medium pectus secat Aestifer, atque sinistram"
            },
            {
                "verse": "Forte manum; Pisci simul occidit; extulit autem"
            },
            {
                "verse": "Piscibus os natis, et aperti vellere Phryxi."
            },
            {
                "verse": "Lucentem capiti stellam tenet; utraque bino"
            },
            {
                "verse": "Stella humero; laeva protensa ostenditur una;"
            },
            {
                "verse": "Sub cubito laevo micat altera; quatuor amplo"
            },
            {
                "verse": "Pectore subter enim; cubito sedet altera dextro,"
            },
            {
                "verse": "Inque manu femori coniuncta est una, genuque"
            },
            {
                "verse": "Una; duaeque pedi dextro; pede sola sinistro;"
            },
            {
                "verse": "Crure duae, summo sedet haec, sedet altera talo."
            },
            {
                "verse": "Nec te transierim, Graium fortissime Perseu,"
            },
            {
                "verse": "Magne virum victor, cuius secat Aestifer Orbis"
            },
            {
                "verse": "Crus laevum, atque humerum magna cum parte sinistrum."
            },
            {
                "verse": "Ipse manu dextra Arctoum contingere Cyclum"
            },
            {
                "verse": "Visus es, Aurigaeque caput pede supprimis uno"
            },
            {
                "verse": "Tu dextro, atque cadis tollit cum spicula Chiron,"
            },
            {
                "verse": "Et Caper auratam signavit cornibus Aethram."
            },
            {
                "verse": "Nasceris hic Aries cum surgit, et aurea tollit"
            },
            {
                "verse": "Cornua Taurus; habes humero sed sidus utroque;"
            },
            {
                "verse": "Sidus habes dextra, curvam quae substinet Harpen."
            },
            {
                "verse": "Sidus habes laeva, quae Gorgonis ora Medusae"
            },
            {
                "verse": "Suggerit, at stellis circumdata quatuor ora;"
            },
            {
                "verse": "Altera ventre micat; lumbo altera, et altera dextro"
            },
            {
                "verse": "Pro femore; una genu, sura altera; stat pede sola;"
            },
            {
                "verse": "Altera sura duas tenuit; tenet una sinistrum"
            },
            {
                "verse": "Stella femur. Tali Danacius ordine Perseus"
            },
            {
                "verse": "Cernitur, Heniochus verso quem nomine dicunt."
            },
            {
                "verse": "Aurigam Olenium pecus alto in vertice gestat,"
            },
            {
                "verse": "Fortis Erichthonius celeri qui iungere curru"
            },
            {
                "verse": "Quatuor ausus equos primus, qui torquet habenas"
            },
            {
                "verse": "Nunc etiam, victorque rotis certamina iactat."
            },
            {
                "verse": "Vertice stella micat, sub qua caput omne Capellae"
            },
            {
                "verse": "Dicitur, atque humero stella est aequalis utroque."
            },
            {
                "verse": "Ipse tenet laeva geminos sublimiter Haedos;"
            },
            {
                "verse": "Aetherias tardi qui dum venere sub auras,"
            },
            {
                "verse": "Tum cadit ad terras magnai flumen aquai."
            },
            {
                "verse": "Stella tenet laevam; summo micat una lacerto;"
            },
            {
                "verse": "Singula sub cubito stella est dextroque sinistroque;"
            },
            {
                "verse": "Aestivum ipse suo contingit poplite Circum."
            },
            {
                "verse": "Pes dexter Tauri cornu coniungitur uno"
            },
            {
                "verse": "Sidere; sed totus Persaeis denique plantis"
            },
            {
                "verse": "Subditus, ad magnam quoniam caput exerit Arcton."
            },
            {
                "verse": "Occidit haemonias caelo ducente Sagittas,"
            },
            {
                "verse": "Cum semel hiberni redierunt cornua Capri."
            },
            {
                "verse": "Nec procul Anguitenens cinctus Serpente retorto;"
            },
            {
                "verse": "Amphitryoniaden alii dixere retortum"
            },
            {
                "verse": "Serpentem ad ripas mactantem fortiter amnis"
            },
            {
                "verse": "Lydorum Sagaris; quin Carbonanta Getarum"
            },
            {
                "verse": "Qui memorent etiam multi regem esse fuerunt."
            },
            {
                "verse": "Illum flava Ceres claro suffixit Olympo,"
            },
            {
                "verse": "Quod male Triptolemum dulcem statuisset alumnum"
            },
            {
                "verse": "Perdere, ut anguineum conetur stringere guttur,"
            },
            {
                "verse": "Colla tenens dextra pressa cervice, videres"
            },
            {
                "verse": "Ut caudam, laeva, dextra surgente, cadenti."
            },
            {
                "verse": "Vertice sidus inest, humero sed utroque duarum"
            },
            {
                "verse": "Lumina stellarum; laevo sed terna lacerto;"
            },
            {
                "verse": "Ilibus at geminae; genibus sat bina duobus;"
            },
            {
                "verse": "At dextra una micat; media pulcherrima sura;"
            },
            {
                "verse": "Una pede in dextro micat hinc, micat altera laevo."
            },
            {
                "verse": "Aestifer huic humeros toto de corpore vellit,"
            },
            {
                "verse": "Cumque genu, noctes aequat qui forte diebus,"
            },
            {
                "verse": "Limite composito finitur ab Orbe; sinistro"
            },
            {
                "verse": "Proiecto pede curvus; et est testudinis Orbi"
            },
            {
                "verse": "Innixus, dextra tangit quam Scorpius una"
            },
            {
                "verse": "Subiectus planta; Cressae stant ora Coronae"
            },
            {
                "verse": "Proxima squamosi Serpentis; at ima repellit"
            },
            {
                "verse": "Cauda Aquilae caudam; terris se condit opacis,"
            },
            {
                "verse": "Cum superas veniunt Ledeia sidera ad oras;"
            },
            {
                "verse": "Cum procul oceani, cum cerula Tethyos unda"
            },
            {
                "verse": "Abluit Herculeum media plus parte Leonem."
            },
            {
                "verse": "Exoritur, surgit cum Scorpius, atque sagittis"
            },
            {
                "verse": "Ipse refert plenam Chiron cum forte pharetram."
            },
            {
                "verse": "Quatuor in cauda Serpentis sidera dicunt;"
            },
            {
                "verse": "Sunt duo pro medio, sunt sex prope sidera terga,"
            },
            {
                "verse": "Sunt sex in media fulgent quae lucida spira."
            },
            {
                "verse": "Gutture terna subest; stella est in vertice bina."
            },
            {
                "verse": "Inter et Aequantem noctes hinc forte diebus,"
            },
            {
                "verse": "Aestivumque Orbem positam dixere Sagittam."
            },
            {
                "verse": "Herculis e numero fuit haec, quae plurima tergo"
            },
            {
                "verse": "Tela ferebat Hylas, magnos dura magna labores"
            },
            {
                "verse": "Monstra feraeque dabant olli, dum pectora Nesi,"
            },
            {
                "verse": "Dum sequitur magni fugientia terga Leonis."
            },
            {
                "verse": "Hanc sub signo Aquilae positam voluere, sed Orbis"
            },
            {
                "verse": "Hanc secat ille, Polis qui stans admotus utrisque"
            },
            {
                "verse": "Aegocerum, oppositique petit cava brachia Cancri."
            },
            {
                "verse": "Cuspis ad Aequipedum regionem versa, sed una"
            },
            {
                "verse": "Anguitenente subest pars prima; haec quatuor astra"
            },
            {
                "verse": "Continet, ut primum prima sit parte locatum;"
            },
            {
                "verse": "Unum cuspis habet; media duo fixa sub hasta."
            },
            {
                "verse": "Occidit ut caelum flammis Astrea petivit;"
            },
            {
                "verse": "Nascitur, oceano cum Scorpius exit ab alto."
            },
            {
                "verse": "Ast Aquila Aequantem noctes non funditus alam"
            },
            {
                "verse": "Extra Orbem dextram, non longe a vertice laevam"
            },
            {
                "verse": "Anguitenentis habet; reliquo de corpore rostrum"
            },
            {
                "verse": "Ille secat, Cancrum Capro qui tangit ab hirto."
            },
            {
                "verse": "Lacteus hanc mediam simul ipse excidit et Orbis."
            },
            {
                "verse": "Occidit illa novo iam tum nascente Leone;"
            },
            {
                "verse": "Exoritur claras Capro veniente sub oras."
            },
            {
                "verse": "Hanc ego crediderim trepido portasse Tonanti"
            },
            {
                "verse": "Fulmina, Phlegraeae fremerent cum praelia pugnae."
            },
            {
                "verse": "Vertice stella micat; mediis sunt bina sub alis"
            },
            {
                "verse": "Sidera; stella super mediae stat margine caudae."
            },
            {
                "verse": "Nec procul incurvum fas est Delphina videre"
            },
            {
                "verse": "Scilicet, adverso longae qui verbere caudae"
            },
            {
                "verse": "Aequantem noctes contingit forte diebus,"
            },
            {
                "verse": "Pegaseoque iacet capiti vicinus ut ortus"
            },
            {
                "verse": "Extremo liquidas viso Chirone sub oras."
            },
            {
                "verse": "Occidit, exorta est toto cum vertice Virgo."
            },
            {
                "verse": "Vertice bina micant; supra caput altera bina;"
            },
            {
                "verse": "Bina tenent caudam; duo sunt in pectore; tergo"
            },
            {
                "verse": "Sidus inest summo. Sed Equus quum spectat ad Arcton"
            },
            {
                "verse": "Aestifero pedibus Circo connixus, et imo"
            },
            {
                "verse": "Ore caput magni tangit Delphinis; at Urnam"
            },
            {
                "verse": "Qui tenet, huius habet dextram cervice volutam."
            },
            {
                "verse": "Naribus huic duo sunt; duo sunt in vertice, ut unum"
            },
            {
                "verse": "Fronte sit in media; sit aure sed altera stella;"
            },
            {
                "verse": "Unam mala tenet dextra, et cervice comanti"
            },
            {
                "verse": "Quinque superque alia est; genibus stat singula utrisque;"
            },
            {
                "verse": "Ante genu sola est; inter micat altera crura;"
            },
            {
                "verse": "Ventre sub, Andromedes una est quae stella vocatur"
            },
            {
                "verse": "Occidit ille uno cum Pisce, super iacet illi"
            },
            {
                "verse": "Qui primus; pluvia cum surgit Aquarius urna"
            },
            {
                "verse": "Nascitur, atque nives Caelo defundit aperto."
            },
            {
                "verse": "Protinus hinc laevos cursum flectamus in Orbes."
            },
            {
                "verse": "Pistris Delphinum caudas commissa ferino"
            },
            {
                "verse": "Pectore, celsa caput rabido levat ore lupino;"
            },
            {
                "verse": "Hiberno secta est caudae cui denique Circo"
            },
            {
                "verse": "Pars media, Eoas rostrum quae vertit ad oras,"
            },
            {
                "verse": "Extremumque pedem Phryxei velleris urget."
            },
            {
                "verse": "Ipse caput monstro refluenti proluit unda"
            },
            {
                "verse": "Eridanus; natoque cadit fera bellua Cancro,"
            },
            {
                "verse": "Nec minus oceano se se condente Leone."
            },
            {
                "verse": "Cum Tauro et Geminis surgentibus orta videtur."
            },
            {
                "verse": "Ventre micant numero sex sidera; tum duo summa"
            },
            {
                "verse": "Sunt cauda; longae sunt quinque volumine caudae"
            },
            {
                "verse": "Usque sub incurvum ventrem deducta. Fluentum"
            },
            {
                "verse": "Eridani undosum latis diffunditur oris,"
            },
            {
                "verse": "A pede qui laevo veniens Orionis ipsam"
            },
            {
                "verse": "Pistrin adit, Leporisque pedes amplectitur, Austrum"
            },
            {
                "verse": "Pressus ad emotum, Circus quem dividit illo"
            },
            {
                "verse": "E spatio, grandi quo iungitur ordine Ceto."
            },
            {
                "verse": "Occidit, exoritur cum Scorpius atque Sagittas"
            },
            {
                "verse": "Qui gerit haemonias; oritur, cum brachia Cancer"
            },
            {
                "verse": "Extulit, et Gemini venere sub aethera fratres."
            },
            {
                "verse": "Tres stellas primoque volumine, tresque secundo,"
            },
            {
                "verse": "Septem habet extremo longae qui flectitur undae"
            },
            {
                "verse": "Fluxus, et ingenti designat flumine Caelum."
            },
            {
                "verse": "At Lepus ipse pedem sub laevum Orionis Orbem"
            },
            {
                "verse": "Per gelidum fugiens, ab eo divisus, in ima"
            },
            {
                "verse": "Parte sui multa stans corporis, occidit orto"
            },
            {
                "verse": "Iam Chirone; venit caelo veniente Leone;"
            },
            {
                "verse": "Auritumque caput stellis insigne duabus"
            },
            {
                "verse": "Gestat, et in vario geminas quoque corpore stellas;"
            },
            {
                "verse": "Singula sunt pedibus fulgentia sidera primis."
            },
            {
                "verse": "Oriona secat noctes aequare diebus"
            },
            {
                "verse": "Qui solet, a zona, reliquoque a corpore toto."
            },
            {
                "verse": "Dextra tenet clavam cui Tauro dura minantem."
            },
            {
                "verse": "Vertice terna micant huic sidera clara, sub ipsis"
            },
            {
                "verse": "Auribus et totidem; cubito sed languida dextro"
            },
            {
                "verse": "Una, manuque alia est; tres sunt in margine zonae;"
            },
            {
                "verse": "Poplitibus geminis duo sunt et sidera clara."
            },
            {
                "verse": "In pedibus duo sunt, sed languida; sunt tria clava."
            },
            {
                "verse": "At Canis occasus spectat quum vertice Mundi,"
            },
            {
                "verse": "Dum Leporem sequitur fugientem, clauditur Orbe"
            },
            {
                "verse": "Hiberno, atque pedem dextrum sub Orionis urget"
            },
            {
                "verse": "Vertice; ad Aequantem noctes caput extulit orbem."
            },
            {
                "verse": "Occidit exorto Chirone, exsurgit et idem"
            },
            {
                "verse": "Cum Cancro; emissae protendit imagine linguae"
            },
            {
                "verse": "Stellam unam, ipsa Canis quae dicitur; altera summo"
            },
            {
                "verse": "Stat capiti, Graio dicunt quam Sirion acrem"
            },
            {
                "verse": "Nomine, quae morbos molitur; utraque sub aure"
            },
            {
                "verse": "Una parum lucens; pede stat sed terna priori;"
            },
            {
                "verse": "Pectore sunt geminae, atque humero tres denique laevo."
            },
            {
                "verse": "Ilibus una sedet, cauda sunt quatuor ipsa;"
            },
            {
                "verse": "Postremis pedibus duo sunt. Sed Lacteus Orbis"
            },
            {
                "verse": "Te, Procyon, pedibus fixis tenet; arripis autem"
            },
            {
                "verse": "Aequantem noctes Mundi conversus ad oras,"
            },
            {
                "verse": "Occasum spectas, Geminos Cancrumque quod inter"
            },
            {
                "verse": "Diceris; ante Canem magnum quod nasceris, inde"
            },
            {
                "verse": "Nomen habes Procyon; Capricorno oriente fugaris;"
            },
            {
                "verse": "Exoreris magno caelum scandente Leone,"
            },
            {
                "verse": "Tresque tuae faciunt stellae nova signa figurae."
            },
            {
                "verse": "Thessala nec procul hinc hibernum Puppis ad Orbem,"
            },
            {
                "verse": "Ipsa Canis caudam tangens maioris iniquam,"
            },
            {
                "verse": "Ima Polum cuius nostra tellure sepultum"
            },
            {
                "verse": "Pars habet; occiderit, nascetur ubi ille Sagittas"
            },
            {
                "verse": "Qui gerit haemonias, Capricornus et ipse renasci"
            },
            {
                "verse": "Ceperit; at virgo primum cum candida caelo"
            },
            {
                "verse": "Venerit, haec notas spectabit proxima Chelas"
            },
            {
                "verse": "Quinque gubernacio lucent huic sidera primo;"
            },
            {
                "verse": "Quatuor astra Ratis clavum tenuere secundum;"
            },
            {
                "verse": "Quinque sub incurvae numero iacuere Carinae;"
            },
            {
                "verse": "Quinque sub haec vitreo ceciderunt lucida ponto;"
            },
            {
                "verse": "Quatuor ad malum; latitat pars una, nec Argo"
            },
            {
                "verse": "Tota patet nobis, nimium quod vergit in Austrum"
            },
            {
                "verse": "Canobos e medio se aplustre refundit, ut aiunt"
            },
            {
                "verse": "Qui Rhodon, et madidi penetrarunt alva Canopi."
            },
            {
                "verse": "Nititur austrino pedibus Centaurus et Orbi,"
            },
            {
                "verse": "Hibernumque humeris adtollit in aethera Circum,"
            },
            {
                "verse": "Et caput Herculeae iungit sublimiter Hydrae."
            },
            {
                "verse": "Ipse tenens dextra Leporem decurrit; hic ore"
            },
            {
                "verse": "Et pedibus primis pendet porrectus ad Orbem"
            },
            {
                "verse": "Hibernum, inter eum, atque Austrinum postus; et ipsi"
            },
            {
                "verse": "Semifero demit de corpore cura relicto"
            },
            {
                "verse": "Lacteus, aethereum caeli qui amplectitur orbem."
            },
            {
                "verse": "Conditur oceano nata cum Piscibus Urna;"
            },
            {
                "verse": "Scorpius haemonias urget cum forte Sagittas"
            },
            {
                "verse": "Nascitur; hic summo tria vertice sidera gestat,"
            },
            {
                "verse": "Non obscura quidem; sed nec clarissima signa;"
            },
            {
                "verse": "Singula cuique humero stat clara, atque una sinistro"
            },
            {
                "verse": "Fixa humero; illa manu; sub pectore lucet equino"
            },
            {
                "verse": "Illa; sub ingenti sunt pectore quatuor ipsi"
            },
            {
                "verse": "Lucida; ventre duo formae spectantur equinae;"
            },
            {
                "verse": "Tres cauda, lumboque alia est, genibusque supremis"
            },
            {
                "verse": "Singula, poplitibusque duae; sub pectore sola est."
            },
            {
                "verse": "At Lepus ut captus magnis cadit hostia Divis,"
            },
            {
                "verse": "Parte pedum extrema stellam tenet; at duo cauda"
            },
            {
                "verse": "Sidera sunt summa, capiti tria, pectore stella est;"
            },
            {
                "verse": "At pedibus primis una est quoque clara, sub ipso"
            },
            {
                "verse": "Pectore et una latet; sic Hostia. At illius inter"
            },
            {
                "verse": "Et caput et Scorpi caudam iacet Ara prope Orbem"
            },
            {
                "verse": "Austrinum; ipsa cadit, Aries cum cornua tollit"
            },
            {
                "verse": "Aurea; nascenti Capricorno nascitur Ara."
            },
            {
                "verse": "Huic duo pro summo stant astra cacumine celsa;"
            },
            {
                "verse": "Huic duo praeterea spatio dicuntur in imo."
            },
            {
                "verse": "Hydra trium spatium signorum intercipit, alti"
            },
            {
                "verse": "Summa locum Cancri, post Virginis, ante Leonis;"
            },
            {
                "verse": "Inter et Aequantem noctes est ipsa diebus,"
            },
            {
                "verse": "Hibernumque simul longo cum corpore Circum,"
            },
            {
                "verse": "Ad Procyna usque caput tendens; sed quarta sub ipsum"
            },
            {
                "verse": "Aestivum, Aequantemque dies pars ducta suprema."
            },
            {
                "verse": "Cauda caput magni Centauri protegit, atrum"
            },
            {
                "verse": "Substineat tergo ut Corvum Cratera moventem."
            },
            {
                "verse": "Virginis ille inter ferventiaque ora Leonis"
            },
            {
                "verse": "Exstat, et Hydrai capiti se inclinat; at illa"
            },
            {
                "verse": "Occidit obliqua cum surgit Aquarius urna,"
            },
            {
                "verse": "Et nitidi Pisces primum tenuistis Olympum."
            },
            {
                "verse": "Tres capiti stellae, primoque volumine ab ipso"
            },
            {
                "verse": "Vertice quinque micant; tres curvatura secunda,"
            },
            {
                "verse": "Quatuor at terna, atque duas pars quarta; sed ipsa"
            },
            {
                "verse": "Cauda tenet quasdam minimo fulgore micantes."
            },
            {
                "verse": "Gutture Corvus habet stellam, pennasque duabus"
            },
            {
                "verse": "Insignitus, habet caudam prope bina remissam."
            },
            {
                "verse": "Ipse caput Crater magni qui prospicit Anguis"
            },
            {
                "verse": "Bina gerit labris; geminas obtusa sub ansas"
            },
            {
                "verse": "Sunt duo; ventre duo; duo sunt pulcherrima fundo."
            },
            {
                "verse": "At Notium graio dicunt quem nomine Piscem,"
            },
            {
                "verse": "Dicimus Austrinum patrio sermone loquentes."
            },
            {
                "verse": "Hibernum, Austrinumque orbes spectare sub oras"
            },
            {
                "verse": "Eoas media regione, interque videtur"
            },
            {
                "verse": "Aegoceron, curvamque tenet qui fortiter Urnam."
            },
            {
                "verse": "Effusas hic potat aquas, quibus Urna cadenti"
            },
            {
                "verse": "Ora ferit fluxu Pisci; cadit ipse, renasci"
            },
            {
                "verse": "Incipit ut Cancer; sed Piscibus eminet ortis."
            },
            {
                "verse": "A capite ad caudam bis sex sunt sidera Pisci."
            },
            {
                "verse": "Protinus aethereum ducunt quae sidera Solem"
            },
            {
                "verse": "Exsequar, Aequanti noctes namque orbe diebus"
            },
            {
                "verse": "Primum Aries signum est eoas versus in oras,"
            },
            {
                "verse": "Ora caputque novum magni quod magna Trigoni"
            },
            {
                "verse": "Forma tegit; pedibus Pistrin contingit; at olli"
            },
            {
                "verse": "Vertice stella micat; tres cornibus; efficit autem"
            },
            {
                "verse": "Terna locos, magni causa est quae stella Trigoni,"
            },
            {
                "verse": "Trinacriae in morem, magnae vel imagine Terrae;"
            },
            {
                "verse": "Tres cervice micant; pede stella priore, sed una"
            },
            {
                "verse": "Cum tribus ac totidem lumbis sunt sidera clara;"
            },
            {
                "verse": "Ventre sub una iacet, pede stat quoque sola supremo."
            },
            {
                "verse": "Taurus at Europae vector dehinc candidus ortum"
            },
            {
                "verse": "Signorum spectans, media qui parte locatur,"
            },
            {
                "verse": "Cernuus ad terras flectit caput; huic secat Orbis"
            },
            {
                "verse": "Ille genu, noctes aequat qui forte diebus;"
            },
            {
                "verse": "Quippe pedem Aurigae cornu petit ipse sinistro."
            },
            {
                "verse": "Inter et ora huius, caudam vectoris et Helles"
            },
            {
                "verse": "Et Phryxi, septem sunt sidera; Pleiadas aiunt"
            },
            {
                "verse": "Graiugenae; et summis duo sunt in cornibus, unum"
            },
            {
                "verse": "Clarius inde laevo; duo sunt pro lumine bina;"
            },
            {
                "verse": "Fronte tenet solum; duo sunt ubi cornua nasci"
            },
            {
                "verse": "Incipiunt; Hyadas Graii dixere, quod, ortis"
            },
            {
                "verse": "His, cadit ad terras magnai flumen aquai."
            },
            {
                "verse": "Inde genu laevo stellam tenet, altera dextro"
            },
            {
                "verse": "Subsidet, atque pedis gerit ungula dura bisulci"
            },
            {
                "verse": "Unam etiam; atque imo tres pectore; pectore in alto"
            },
            {
                "verse": "Una aliis longe fulgentior. Inde Gemelli"
            },
            {
                "verse": "Tyndaridae Aurigae dextra de parte locati"
            },
            {
                "verse": "Oriona super, quum sit tamen altus Orion"
            },
            {
                "verse": "Hos inter Taurumque, secat capita orbis eorum"
            },
            {
                "verse": "Perficit Aestatem qui cum Phaetonte recepto;"
            },
            {
                "verse": "A pedibus superas redeunt hi namque sub oras."
            },
            {
                "verse": "Proximus est Cancro qui frater, habere videtur"
            },
            {
                "verse": "Vertice sidus enim geminis duo sidera in armis;"
            },
            {
                "verse": "Sub dextro sola est cubito, geminaeque duobus"
            },
            {
                "verse": "Poplitibus stellae; pedibus sunt bina duobus."
            },
            {
                "verse": "Alter item capiti stellam tenet; exstat utroque"
            },
            {
                "verse": "Singula stella humero; stella est in poplite dextro;"
            },
            {
                "verse": "Singula utraque manu; stella est in poplite laevo;"
            },
            {
                "verse": "Singula cuique pedi, atque pedem sub stella sinistrum."
            },
            {
                "verse": "Aestivus Cancrum medium secat ipse Leonis"
            },
            {
                "verse": "Adspectans ortus, paulum capiti imminet Anguis,"
            },
            {
                "verse": "Convexaque tenet testudine sidera bina,"
            },
            {
                "verse": "Quae tardos, Vates Graii, dixistis onagros."
            },
            {
                "verse": "In pedibus dextris non lucida singula multum;"
            },
            {
                "verse": "At laevo duo sunt primo pede luce minora;"
            },
            {
                "verse": "Sunt pede nec multum fulgentia bina secundo;"
            },
            {
                "verse": "Tertius ast unam pes suggerit; ultima quarto"
            },
            {
                "verse": "Stella pede est; unam primo tenet ore cadentem,"
            },
            {
                "verse": "Chela sinistra duas, tres dextera chela minores."
            },
            {
                "verse": "Spectat ad occasum violenti forma Leonis,"
            },
            {
                "verse": "Et super herculeae corpus protenditur Hydrae."
            },
            {
                "verse": "Aestifer hunc medium Circus secat, ordine ducto"
            },
            {
                "verse": "A capite ad medium, Cancer qua tenditur, orbi"
            },
            {
                "verse": "Ipse pedes primos submittens; occidit idem"
            },
            {
                "verse": "A capite atque oritur; ternae stant vertice stellae,"
            },
            {
                "verse": "At cervice duae; sola est in pectore; cauda"
            },
            {
                "verse": "Una ima; mediaque alia est; in ventre sed una est."
            },
            {
                "verse": "Ventre sub una iacet; geminae sub pectore stellae;"
            },
            {
                "verse": "Una priore pede est laevo; stat poplite laevo"
            },
            {
                "verse": "Una, duaeque humero; nate stella infigitur una."
            },
            {
                "verse": "Una pede extremo in dextro, stat et una sinistro,"
            },
            {
                "verse": "Una genu extremo: magnique haec forma Leonis."
            },
            {
                "verse": "Protinus Erigone sequitur pulcherrima Virgo."
            },
            {
                "verse": "Ipsa pedes infra magni portenta Bootae"
            },
            {
                "verse": "Vertice postremam partem ferit alta Leonis;"
            },
            {
                "verse": "Aestiferum dextra contingit denique Circum."
            },
            {
                "verse": "Corporis inferior pars imae desuper Hydrae"
            },
            {
                "verse": "Imminet, atque caput terris immergit opacis,"
            },
            {
                "verse": "Caetera membra cadant quam funditus; huic caput ingens"
            },
            {
                "verse": "Stella tegit parva, atque humero super altera laevo;"
            },
            {
                "verse": "Una alio; geminis binae stant Virginis alis;"
            },
            {
                "verse": "Singula utraque manu; sex veste micantia; plantis"
            },
            {
                "verse": "Sidera bina cavis: tali est Astraea figura."
            },
            {
                "verse": "Hanc Canis ad patrium perduxit fida cadaver,"
            },
            {
                "verse": "Quod Rhyphaea manus terra occultarat opaca."
            },
            {
                "verse": "Unde Canem Icarium quidam dixere putantes"
            },
            {
                "verse": "Hunc ipsum caelo patrem statuisse Lyaeum."
            },
            {
                "verse": "Quae simul ac dira conspexit caede Parentem"
            },
            {
                "verse": "Confectum, fuerat quae desuper arbore ab alta"
            },
            {
                "verse": "Multa precata Deos, curas testatur inanes"
            },
            {
                "verse": "Illorum, ac turpi defregit guttura nodo."
            },
            {
                "verse": "Virginibus magni dehinc Cecropis urbe creatus"
            },
            {
                "verse": "Mos erat aetherias corpus librare sub auras,"
            },
            {
                "verse": "Virginis ut magnum tenuarent sacra dolorem,"
            },
            {
                "verse": "Annuaque aestivi portarent frigora venti."
            },
            {
                "verse": "Scorpius Aequanti noctes super Orbe diebus"
            },
            {
                "verse": "Protendit geminas, dicunt quae brachia, chelas,"
            },
            {
                "verse": "Subditus Anguiferi pedibus, postremaque tangit"
            },
            {
                "verse": "Hibernum cauda e longo nova corpore Circum."
            },
            {
                "verse": "Hostia nec procul hinc quam fert Centaurus; obitque"
            },
            {
                "verse": "In caput; exoritur chelis erectus ab ipsis."
            },
            {
                "verse": "Bina tenent chelae duplicata sidera stella;"
            },
            {
                "verse": "Fronte ter et ternas; sunt quoque in ventre; sed ipsa"
            },
            {
                "verse": "Sunt totidem cauda; cauda duo sidera summa."
            },
            {
                "verse": "Excipit hic chelis mediam aequo examine Libram."
            },
            {
                "verse": "At Chiron certo contendit spicula cornu"
            },
            {
                "verse": "Versus in occasum, veluti qui mittere tela"
            },
            {
                "verse": "Incipit; hibernoque tenet sua corpora Circo,"
            },
            {
                "verse": "A pedibus humeros proiectus ad usque latentes"
            },
            {
                "verse": "Intra Orbem hybernum, caput extra hunc extulit Orbem."
            },
            {
                "verse": "Lacteus huic arcum medium secat Orbis; at illi est"
            },
            {
                "verse": "Ante pedes magnae Gortynia forma Coronae."
            },
            {
                "verse": "Occidit hic praeceps; duo sunt in vertice summo"
            },
            {
                "verse": "Sidera; bina micant curvis in flexibus arcus;"
            },
            {
                "verse": "Stella micat, summa fixa est quae forte Sagitta;"
            },
            {
                "verse": "Una manet cubito in dextro, laevoque priori"
            },
            {
                "verse": "Una, duaeque humeris; una est in pectore; at una"
            },
            {
                "verse": "Fixa pede est, alia atque alia est in poplite; at illa"
            },
            {
                "verse": "Fixa genu, haec cauda. Capricornus ad ora voluti"
            },
            {
                "verse": "Aeternum Mundi spectans, ac fixus in ipso"
            },
            {
                "verse": "Signifero; hybernus caudaque et corpore toto"
            },
            {
                "verse": "Hunc secat Orbis; et est suppostus, Aquarie, laevae"
            },
            {
                "verse": "Forte tuae, ac stellam simis fert naribus unam."
            },
            {
                "verse": "Sub cervice una est, duo sunt in pectore clara"
            },
            {
                "verse": "Sidera; stella pedi est primo; micat aurea primo"
            },
            {
                "verse": "Una alio; inque humeris sunt quinque; in ventre duobus"
            },
            {
                "verse": "Addita quinque; duo sunt ipsa lucida cauda."
            },
            {
                "verse": "Talis et Aegoceros. Sequitur sed Aquarius urnam"
            },
            {
                "verse": "Qui tenet invertam, phrygia Iovis ales ab Ida"
            },
            {
                "verse": "Quem tulit; ipse pedes hiberno innititur Orbi."
            },
            {
                "verse": "Porrigit hic laevam, Capricorno quae tenet unum"
            },
            {
                "verse": "Sidus, Equi tergum contingit dextra Persei"
            },
            {
                "verse": "Atque iubam; hic ortus spectans resupinus inani"
            },
            {
                "verse": "Corpore; fluxus aquae Piscis ferit unius ora."
            },
            {
                "verse": "Occidit a capite, atque oritur quum caetera surgant"
            },
            {
                "verse": "Membra quidem citius; duo sunt obtusa comanti"
            },
            {
                "verse": "Vertice; magna humeris duo sunt, unumque sinistro"
            },
            {
                "verse": "Sidus inest cubito; duo sunt in utraque papilla,"
            },
            {
                "verse": "Unum lumbus habet; genibus spectantur utrisque"
            },
            {
                "verse": "Singula, sed dextro solum sub crure videtur,"
            },
            {
                "verse": "In pedibusque duo longe spectantur utrisque;"
            },
            {
                "verse": "Sex Urnam atque decem cingunt a parte sinistra"
            },
            {
                "verse": "Et fundo. Hinc Pisces spectantur ut ultima Mundi"
            },
            {
                "verse": "Sidera; quorum uni nomen regione propinqua"
            },
            {
                "verse": "Austrino est; alter Boreae de parte Boraeus"
            },
            {
                "verse": "Dicitur; Aequantem noctes, Aestivaque signa"
            },
            {
                "verse": "Inter, et Andromedes sub magnum forte lacertum"
            },
            {
                "verse": "Tenditur, et longo perspectat corpore Mundum,"
            },
            {
                "verse": "Parrhasiasque iacet longum porrectus ad Ursas."
            },
            {
                "verse": "Alter in extremo qui fert animalia Circo"
            },
            {
                "verse": "Signifero duodena iacet, sub equina volutus"
            },
            {
                "verse": "Terga humerosque manens, nec longe Aequante diebus"
            },
            {
                "verse": "A Circo est noctes; occasum spectat ad ipsum."
            },
            {
                "verse": "A pede Phryxeae pecudis sunt sidera multa"
            },
            {
                "verse": "Quae veniunt ad eos, et circum terga volutant"
            },
            {
                "verse": "Squamea, et auratis innectunt corpora signis."
            },
            {
                "verse": "Coniunctura iugat Pisces quae forte, sub Arcton"
            },
            {
                "verse": "Spectat, et haec ternas stellas habet; altera pars tres;"
            },
            {
                "verse": "Tres ortum versus; iunctura tres quoque in ipsa;"
            },
            {
                "verse": "Caelestem veteres Nodum dixere Poetae,"
            },
            {
                "verse": "Ariete de summo quae venit ducta; nec ipsis"
            },
            {
                "verse": "Piscibus haec sola est. Mesembrinos ille vocatur"
            },
            {
                "verse": "Qui locus est stellis, numero quas dicere non est."
            },
            {
                "verse": "Hic locus Orbis is est, tangit quem Circulus, aequat"
            },
            {
                "verse": "Qui noctes, iunctu cyclorum Nodus, et idem"
            },
            {
                "verse": "Caelestum nexus. Satis haec dixisse rotanti"
            },
            {
                "verse": "Orbe super magno, miris qui sidera signis"
            },
            {
                "verse": "Nexa tenet cursu semper volventis Olympi."
            }
        ],
        [],
        []
    ]
}