{
    "author": "Giovanni Gioviano Pontano",
    "title": "meteororum liber",
    "url": "http://www.poetiditalia.it/texts/PONTANO|mete|001",
    "text": [
        [
            {
                "verse": "Hinc ego quae nubes causae, quis spiritus auras"
            },
            {
                "verse": "Sollicitet, quae vis agitet liquida aequora ponti"
            },
            {
                "verse": "Expediam, et salsae dicam sapor unde lacunae;"
            },
            {
                "verse": "Qui densas cogat nebulas, densumque relaxet"
            },
            {
                "verse": "Aera, cum laeto descendit plurimus himbri,"
            },
            {
                "verse": "Aut abit in rorem, aut crepitanti grandine tectis"
            },
            {
                "verse": "Dissilit, aut vasto coelum quatit omne fragore;"
            },
            {
                "verse": "Unde et praecipites liquidum per inane ferantur"
            },
            {
                "verse": "Sive faces, rutilive angues, aut ignea lampas,"
            },
            {
                "verse": "Quique micantve, caduntve corusci e nubibus ignes,"
            },
            {
                "verse": "Aut coelo quae impulsa ruunt vulcania tela;"
            },
            {
                "verse": "Seu qui per dirum miseris mortalibus omen"
            },
            {
                "verse": "Spargit sanguineos flammato vertice crines,"
            },
            {
                "verse": "Ille quidem morbosque ferens inopinaque bella;"
            },
            {
                "verse": "Unde etiam tanto spirent cum murmure venti"
            },
            {
                "verse": "Aera per vacuum, et pelago dominentur aperto,"
            },
            {
                "verse": "Nunc altis in speluncis tellure sub ima"
            },
            {
                "verse": "Inclusi, superas quatiant cum moenibus urbes:"
            },
            {
                "verse": "Atque hinc digrediens fontis, quaeque amne citato"
            },
            {
                "verse": "Flumina diversis erumpunt partibus orbis,"
            },
            {
                "verse": "Undarumque vagos latebroso e pumice ductus,"
            },
            {
                "verse": "Et quae sint liquidis memorabo exordia lymphis."
            },
            {
                "verse": "Tu modo, quae digressa polo sebethida ad undam"
            },
            {
                "verse": "Divertens tacitas inter facunda sorores,"
            },
            {
                "verse": "Uranie, repetisque iter et tua sidera narras,"
            },
            {
                "verse": "Pande etiam immensas coeli variabilis oras,"
            },
            {
                "verse": "Aeris et motus aperi, dea: sic tibi ripae"
            },
            {
                "verse": "Clitunni teneras gignant per litora myrtus,"
            },
            {
                "verse": "Et tua perpetuae crescant ad flumina lauri."
            },
            {
                "verse": "Incipe; purpureos florum iam spargit honores"
            },
            {
                "verse": "En tibi Sebethos, veniunt ad carmina cultae"
            },
            {
                "verse": "Naiades, dum fontis opes, dum flumina cantas,"
            },
            {
                "verse": "(Gratum opus) inscripto texunt sibi serta hyacintho."
            },
            {
                "verse": "En properant hudis fusae per colla capillis,"
            },
            {
                "verse": "Quaeque tibi niveis pingunt redimicula baccis"
            },
            {
                "verse": "Nereides; tibi magna Iovis sua regna reclusit"
            },
            {
                "verse": "Et soror et coniux, secretaque certa profundi."
            },
            {
                "verse": "Tu vero, regina deum, cui mille ministrae"
            },
            {
                "verse": "Aera per vacuum famulantur, cui pater aether"
            },
            {
                "verse": "Iungitur et sociis implet conceptibus orbem"
            },
            {
                "verse": "Ne desis, coeptisque veni pede, diva, secundo."
            },
            {
                "verse": "Nate, vides, age nate, oculis, age, suspice numen"
            },
            {
                "verse": "Et venerare; vides vultu quae tristis honesto"
            },
            {
                "verse": "Et lento incedit gressu, nec lumina torquet"
            },
            {
                "verse": "Fixa tuens, nec multa loqui, nec garrula curat:"
            },
            {
                "verse": "Haec ratio est, proles magni Iovis; huic pater uni"
            },
            {
                "verse": "Nosse dedit causas rerum atque aperire latentes,"
            },
            {
                "verse": "Hac duce nubiferas mundi penetrabimus arces."
            },
            {
                "verse": "Te colimus, dea, thuricremam tibi ponimus aram;"
            },
            {
                "verse": "Sparge rosam, da thura, puer; linguisque favete."
            },
            {
                "verse": "Vos quoque felices tumuli manesque parentis,"
            },
            {
                "verse": "Quo duce romanae statuunt sua signa Camoenae"
            },
            {
                "verse": "Tarpeia pro rupe, canit tuba et aenea Martem,"
            },
            {
                "verse": "Vos manes mihi felices et adeste vocanti:"
            },
            {
                "verse": "Sic vobis ver perpetuum violaeque rosaeque,"
            },
            {
                "verse": "Sic spirent et amoma, fluant sebethides undae."
            },
            {
                "verse": "Principio genus omne hominum, genus omne ferarum,"
            },
            {
                "verse": "Prognatae et silvis volucres, quaeque aequora ponti"
            },
            {
                "verse": "Monstra colunt, quaeque haerba solo florente virescit,"
            },
            {
                "verse": "Et quae sullimis crescens subit arbor ad auras"
            },
            {
                "verse": "Quatuor e primis ducunt exordia causis."
            },
            {
                "verse": "Hinc etenim proprias sumunt animantia vitas,"
            },
            {
                "verse": "Huc redeunt, quotiens fragiles mors solverit artus."
            },
            {
                "verse": "Ipsa aeterna manent elementa, vicesque ministrant,"
            },
            {
                "verse": "Dum sua iura simul cedunt, aut cessa reposcunt,"
            },
            {
                "verse": "Alternosque agitant constanti foedere motus,"
            },
            {
                "verse": "Vertunturque, eademque aut mox diversa resurgunt."
            },
            {
                "verse": "Hinc rerum satus aeternus aeternaque origo,"
            },
            {
                "verse": "Aeternam quoniam sortem et data fata repensant."
            },
            {
                "verse": "His parent nascentum animae, legesque sequuntur,"
            },
            {
                "verse": "Quas dederint elementa suos retinentia nexus."
            },
            {
                "verse": "Ipsa autem coeli motus ac signa tuentur,"
            },
            {
                "verse": "Imperiisque assunt stellarum, et iussa capessunt."
            },
            {
                "verse": "Nanque per obliquum mundi invariabilis orbem"
            },
            {
                "verse": "Quinque agitant varios errantia sidera cursus,"
            },
            {
                "verse": "Adversisque rotis subeunt duodena per astra."
            },
            {
                "verse": "Praesidet his pater ipse hominum princepsque deorum"
            },
            {
                "verse": "Sol, rerum sator et numerosi temporis auctor,"
            },
            {
                "verse": "Qui coelum et terras radiis cavaque aequora lustrat."
            },
            {
                "verse": "Hunc iusta comes incedit latonia luna,"
            },
            {
                "verse": "Noctis honos, lucisque alienae haud certa ministra;"
            },
            {
                "verse": "Cuius et imperium late maris aequor, et ipse"
            },
            {
                "verse": "Oceanus rex undarum, ac maurisia coniux"
            },
            {
                "verse": "Attoniti venerantur; et undoso aequore Nereus"
            },
            {
                "verse": "Alternatque sequens fluctus et temperat aestus,"
            },
            {
                "verse": "Dum Triviae instabiles servat per tempora currus;"
            },
            {
                "verse": "Hinc etiam largo turgent sata semina succo,"
            },
            {
                "verse": "Hinc manat liquidus per venas humor in artus,"
            },
            {
                "verse": "Hinc fluit ac refluit per membra tenerrima sanguis,"
            },
            {
                "verse": "Humidaque infuso lentescunt corpora rore,"
            },
            {
                "verse": "Corporibus quoniam praesit Latonia nostris."
            },
            {
                "verse": "Ille et vitales spirat nascentibus auras,"
            },
            {
                "verse": "Atque agit in membris animas, et stillat in artus"
            },
            {
                "verse": "Fomitis aetherii calefacta per ossa vigorem."
            },
            {
                "verse": "Denique sol patrium ius officiumque paternum"
            },
            {
                "verse": "Exercet; peragit matris Latonia partes,"
            },
            {
                "verse": "Quae bigis invecta vagoque per aethera lapsu"
            },
            {
                "verse": "Discursans, prensat nunc hos, nunc deserit illos,"
            },
            {
                "verse": "Auxilium implorans et opem acceptura deorum,"
            },
            {
                "verse": "Corporibus quam materna pietate refundat."
            },
            {
                "verse": "His ducibus parent elementa, haec signa sequuntur."
            },
            {
                "verse": "Imprimis aer, multa caligine densus,"
            },
            {
                "verse": "Mane novis radiis et luce rubescit heoa,"
            },
            {
                "verse": "Cum necdum orta dies et nox sua sidera condit,"
            },
            {
                "verse": "Cum surgit iubare exorto titonia coniux;"
            },
            {
                "verse": "Mox clarum sparsura diem lux suscitat almum,"
            },
            {
                "verse": "Lux solis comes et coniux et filia solis,"
            },
            {
                "verse": "Qua nil mobilius, qua nil velocius unquam,"
            },
            {
                "verse": "Non levis aligerae mentis pernicior aura."
            },
            {
                "verse": "Quin rapido sub sole liquens rarescit, et ignem"
            },
            {
                "verse": "Concipit, incensumque ab humo rapit usque calorem."
            },
            {
                "verse": "Ipse etenim, tenuis penetratu et corpore raro,"
            },
            {
                "verse": "Labente coelo radium sola ad ultima terrae"
            },
            {
                "verse": "Traiicit; hic duro frangens umbone resultat,"
            },
            {
                "verse": "Exsiliensque cavo succendit in aere flammam,"
            },
            {
                "verse": "Quoque locus cavus ipse magis, quo densior aer,"
            },
            {
                "verse": "Quo propiore deus prospectat ab aethere terras,"
            },
            {
                "verse": "Hoc magis ignescit flammis et concipit aestum,"
            },
            {
                "verse": "Incandetque aestate, tepet sub Atlantidis ortum,"
            },
            {
                "verse": "Quo nidum in tignis peregrina reponit irundo."
            },
            {
                "verse": "Vos etiam maris undisoni fluitantia monstra,"
            },
            {
                "verse": "Et solem rapidum et latices sentitis amaros,"
            },
            {
                "verse": "Quandoquidem obiectas urens sol dum coquit undas"
            },
            {
                "verse": "Et radiis infestat agens neptunnia regna,"
            },
            {
                "verse": "Assidue dulces epulas tenuemque liquorem"
            },
            {
                "verse": "Haurit aquis, succosque rapit populator amicos"
            },
            {
                "verse": "Grata sequens, sensum longe indignatus amarum:"
            },
            {
                "verse": "Hinc salsus sapor atque asper fluit aequore amaror."
            },
            {
                "verse": "Quippe etiam, ut nostro fluitat de corpore sudor,"
            },
            {
                "verse": "Ille quidem dulci e baccho mellisque liquore"
            },
            {
                "verse": "Exclusus venis; etenim sitis ipsa calorque"
            },
            {
                "verse": "Levibus indulgent succis et amara recusant."
            },
            {
                "verse": "Quin etiam fama est, captum Telluris amore"
            },
            {
                "verse": "Oceanum tacitos primum occuluisse dolores;"
            },
            {
                "verse": "Post, ubi concepit flammam, penitusque medullis"
            },
            {
                "verse": "Arsit, et ipsa imis haesere incendia venis,"
            },
            {
                "verse": "O quotiens primo fixit sua munera posti,"
            },
            {
                "verse": "Pinxit et e vario non mollia limina flore,"
            },
            {
                "verse": "Ac cecinit miseram lacrimosa voce querelam,"
            },
            {
                "verse": "Longaque per vacuas rupit suspiria rimas."
            },
            {
                "verse": "Inde, ubi iam longo patientia victa dolore est,"
            },
            {
                "verse": "Multa quoque iratus foribus convicia dixit,"
            },
            {
                "verse": "Crudelem et dominam per verba indigna notavit;"
            },
            {
                "verse": "Nunc supplex veniam petit et connubia poscit,"
            },
            {
                "verse": "Et thalamum optatum, et socii sua gaudia lecti."
            },
            {
                "verse": "At postquam nil dona movent promissave magni"
            },
            {
                "verse": "Dos pelagi, atque preces frustra cessere mariti,"
            },
            {
                "verse": "Non ullae supra spes, tum furiatus et amens"
            },
            {
                "verse": "Perculit adversam nodoso verbere Calpen."
            },
            {
                "verse": "Ingemuit, traxitque gravem a radice ruinam"
            },
            {
                "verse": "Mons cavus. Ille imo victor ciet aequora fundo;"
            },
            {
                "verse": "Agmina densantur campis; tum rupe soluta"
            },
            {
                "verse": "Irrumpit pelago, et terris insultat apertis."
            },
            {
                "verse": "At Tellus tremefacta metu confugit in altos"
            },
            {
                "verse": "Nube cava montes, tutoque in vertice sistit:"
            },
            {
                "verse": "Exanimem excipiunt nymphae refoventque patentem."
            },
            {
                "verse": "Ut vires rediere, deosque excivit agrestes,"
            },
            {
                "verse": "Et quae sit dubiis nota est sententia rebus."
            },
            {
                "verse": "Continuo e mediis terrae pentralibus actam"
            },
            {
                "verse": "Alloquitur Saliam, et precibus nova munera iungit."
            },
            {
                "verse": "Tum dea conventu in medio dux ipsa repostas"
            },
            {
                "verse": "Exsolvit venas, totoque e viscere terrae"
            },
            {
                "verse": "Eruptat sale saxa super sudantia amaro;"
            },
            {
                "verse": "Quicquid ubique asprum egeritur, fluitatque malignus"
            },
            {
                "verse": "Aequora per sapor, inficiens undasque deosque,"
            },
            {
                "verse": "Ipse etiam Oceanus retro dare signa coactus."
            },
            {
                "verse": "Inde manet sensu sapor aspernandus amaro."
            },
            {
                "verse": "Praecipue tamen in gremio telluris amatae"
            },
            {
                "verse": "Exercet sua iura deus, latonia proles."
            },
            {
                "verse": "Semina nam rerum campis obstrusa sub auras"
            },
            {
                "verse": "Evocat, inque nova convertit germina frondes,"
            },
            {
                "verse": "Educit ramis tenuato codice flores;"
            },
            {
                "verse": "Mox agit in crudos beneolenti cortice fructus,"
            },
            {
                "verse": "Hinc sua iucundo maturat poma sapore,"
            },
            {
                "verse": "Felices laetis segetes inspicat aristis,"
            },
            {
                "verse": "Vestit pampineis baccheia dona racemis,"
            },
            {
                "verse": "Educit sata, nata fovet, quae fota animantum"
            },
            {
                "verse": "Pabula sint, succisque suis alimenta ministrent."
            },
            {
                "verse": "Quin etiam ipsius e venis terraeque cavernis"
            },
            {
                "verse": "Sursum agit eductos alta ad convexa vapores,"
            },
            {
                "verse": "E quibus aut rores bibula funduntur in haerba,"
            },
            {
                "verse": "Aut atrae incumbant nebulae convallibus imis,"
            },
            {
                "verse": "Aut passim coelo fusae sparguntur in agris"
            },
            {
                "verse": "Coeruleae pluviae, aut multo cum verbere grando"
            },
            {
                "verse": "Personat, aut canis albescunt rura pruinis,"
            },
            {
                "verse": "Aut nivibus summi cinxere cacumina montes."
            },
            {
                "verse": "Terra etenim duplicem exhalat saturata vaporem:"
            },
            {
                "verse": "Humidus hic crassoque madens se corpore vix fert,"
            },
            {
                "verse": "Aridus et calido suffimine prosilit alter;"
            },
            {
                "verse": "Accipit hos late in gremium circumfluus aer."
            },
            {
                "verse": "Hunc ipsum triplex regio secat, altera candet"
            },
            {
                "verse": "Ignibus, horrentique gelu riget altera, utrunque"
            },
            {
                "verse": "Prima quidem aestatemque suam sua frigora sentit."
            },
            {
                "verse": "Ille igitur per inane vagum sullatus in auras"
            },
            {
                "verse": "Convertit sese insinuans, passimque coactus"
            },
            {
                "verse": "Densatur magis atque magis; tum nubibus actis"
            },
            {
                "verse": "Frigida per loca sub coeli regione maligna"
            },
            {
                "verse": "Id, quod erat calidum, sensim effluit, et volat alta"
            },
            {
                "verse": "Sub loca, qua positis fervent incendia castris."
            },
            {
                "verse": "Ipse autem, cogente gelu, tabescit et inde"
            },
            {
                "verse": "Liquitur, irriguaeque cadunt ex aere guttae."
            },
            {
                "verse": "Quin et frigida vis propius cohibente calore"
            },
            {
                "verse": "Colligit in sese, maioraque robora sumit;"
            },
            {
                "verse": "Cogitur hinc sparsus passim vapor, inde coactus"
            },
            {
                "verse": "Solvitur, et pluvii rumpunt de nubibus himbres."
            },
            {
                "verse": "Interdum rapidos amnes est cernere passim"
            },
            {
                "verse": "Diffluere, et totum in pluvias descendere coelum;"
            },
            {
                "verse": "Tantus in aerio sese globus orbe coegit."
            },
            {
                "verse": "Ast ubi defluxit calor omnis et omnia circum"
            },
            {
                "verse": "Horrescunt hieme et solem loca iniqua negabunt,"
            },
            {
                "verse": "Concrescunt gelido nubes e frigore, et una"
            },
            {
                "verse": "Coguntur, motaeque loco atque e pondere pressae"
            },
            {
                "verse": "Descendunt passim tractae caesimque rotatae,"
            },
            {
                "verse": "Ac nivibus iuga summa tegunt, et ad ima feruntur"
            },
            {
                "verse": "Albentes, quoniam albescit concretus aquarum"
            },
            {
                "verse": "Humor; at admoto quamprimum ardore liquescunt"
            },
            {
                "verse": "Stiriaque, glaciesque, solutaque sole pruina,"
            },
            {
                "verse": "In rivos abeunt fusi de grandine rores."
            },
            {
                "verse": "Inque nives transire himbrem atque inolescere tignis"
            },
            {
                "verse": "Edocet et quod zona illas quae torrida nescit,"
            },
            {
                "verse": "Frigida quod canis horret Germania campis."
            },
            {
                "verse": "At tenuis vapor ille quidem nec viribus auctus,"
            },
            {
                "verse": "Nec dum summotos habilis contingere montes,"
            },
            {
                "verse": "Ipse die excitus, gelida mox noctis in umbra"
            },
            {
                "verse": "Cogitur, in canas hieme obstringente pruinas;"
            },
            {
                "verse": "Idem abit in rorem liquidum sitientibus haerbis"
            },
            {
                "verse": "Auxilium coelo tepido atque in nocte serena."
            },
            {
                "verse": "Quin etiam calabris in saltibus, ac per opacum"
            },
            {
                "verse": "Labitur ingenti Crathis qua coerulus alveo,"
            },
            {
                "verse": "Quaque etiam syriis silvae convallibus horrent,"
            },
            {
                "verse": "Felices silvae, quarum de fronde liquescunt"
            },
            {
                "verse": "Divini roris latices, quos sedula passim"
            },
            {
                "verse": "Turba legit gratum auxilium langentibus aegris."
            },
            {
                "verse": "Illic aestate in media, sub sole furenti,"
            },
            {
                "verse": "Dum regnat calor et terrae finduntur hiantes,"
            },
            {
                "verse": "Tum tener ille vapor sensim sullatus ab aestu,"
            },
            {
                "verse": "Versatusque die, multoque incoctus ab igni"
            },
            {
                "verse": "Concava per loca et arescentibus undique silvis,"
            },
            {
                "verse": "Ingratum ut sensit frigus sub nocte madenti,"
            },
            {
                "verse": "Cum nullae spirant aurae et silet humidus aer,"
            },
            {
                "verse": "Contrahitur paulatim, et lento humore coactus"
            },
            {
                "verse": "In guttas abit, et foliis sitientibus haerens"
            },
            {
                "verse": "Lentescit, rursumque diurno a sole recoctus"
            },
            {
                "verse": "Induit et speciem cerae mellisque saporem."
            },
            {
                "verse": "Quodque et apes praestant arte ingenitoque favore,"
            },
            {
                "verse": "Hoc medicos natura hominum producit in usus."
            },
            {
                "verse": "Tu vero, iuvenis tenerorum assertor amorum,"
            },
            {
                "verse": "Mane tuae qui serta paras intexere nymphae,"
            },
            {
                "verse": "Aut Veneri ante aram lectos inspergere flores"
            },
            {
                "verse": "Pratorum decus, hoc precibusque, hoc suscipe votis,"
            },
            {
                "verse": "Threicio ut Boreas tacitus requiescat in antro:"
            },
            {
                "verse": "Hic misere rorem infestat crudelis et asper,"
            },
            {
                "verse": "At praedo et facilis et rapta coniuge mitis."
            },
            {
                "verse": "Nanque per aerias ponti dum praeterit oras"
            },
            {
                "verse": "Vota ferens, vidit procul in convalle remota"
            },
            {
                "verse": "Planitiem viridi late florescere campo."
            },
            {
                "verse": "Admonuit locus optatae cum coniuge noctis;"
            },
            {
                "verse": "Desilit, ac molli lacrimantem amplexus in haerba"
            },
            {
                "verse": "Explicuitque sinus munusque implevit amantis."
            },
            {
                "verse": "Illa gravis oculos ab humo vix anxia tollens"
            },
            {
                "verse": "Flebat; eam insolito coniux solatur honore:"
            },
            {
                "verse": "\"His ego pro lacrimis florum gratusque memorque"
            },
            {
                "verse": "Nocturnos spargam rores, ea praemia sunto,"
            },
            {
                "verse": "Debeat hoc raptae pontus memor Orithyiae.\""
            },
            {
                "verse": "Subrisit, tenerumque genis suffudit honorem"
            },
            {
                "verse": "Laeta viri dictis et tanto munere coniux."
            },
            {
                "verse": "Ille novam sensit labi per pectora flammam,"
            },
            {
                "verse": "Optatos rtreptens somnos, mollique quiete"
            },
            {
                "verse": "Leniit accensum complexu coniugis ignem."
            },
            {
                "verse": "Scilicet et Boreas calido contrarius Austro"
            },
            {
                "verse": "Occurrit. Calor hinc, rigor inde exsurgit; et alter,"
            },
            {
                "verse": "Dum tepet ipse, humili demittit ab aere rorem;"
            },
            {
                "verse": "Ast alter stringit magis ac de frigore siccat,"
            },
            {
                "verse": "Exsudet ne languentes nova gutta per haerbas."
            },
            {
                "verse": "Ergo frigida vis ponto dum insultat, et acres"
            },
            {
                "verse": "Conatus contra calor obiicit, agminaque extra"
            },
            {
                "verse": "Noxque simul Boreasque instigant, explicat ecce"
            },
            {
                "verse": "Ipse suas calor intus opes, et viribus auctus"
            },
            {
                "verse": "In stillas tenuem vertit sub mane rigorem."
            },
            {
                "verse": "Grandinis hinc quae sit paucis natura docebo."
            },
            {
                "verse": "Saepe per aestatem coelo incandente, sed ipso"
            },
            {
                "verse": "Autunno magis, aut illo sub tempore, quo iam"
            },
            {
                "verse": "Laeta parat nidos praenuntia veris irundo,"
            },
            {
                "verse": "Nunc flavam e culmis late deturbat aristam,"
            },
            {
                "verse": "Nunc laetas nemorum de culmine decutit umbras,"
            },
            {
                "verse": "Nunc stragem molita etiam pastoribus una"
            },
            {
                "verse": "Prosternit validos sub eodem vulnere tauros;"
            },
            {
                "verse": "Ac primum ut gelido crescunt humore liquentes"
            },
            {
                "verse": "Crystalli, quas post frigentia rupibus antra"
            },
            {
                "verse": "In densum cogunt guttisque rigentibus anni"
            },
            {
                "verse": "Et longo durant labentia secula cursu,"
            },
            {
                "verse": "Sic rigido compacta gelu per inania grando"
            },
            {
                "verse": "Cogitur, et stricto concrescunt frigore guttae;"
            },
            {
                "verse": "Pondere mox tractae frangunt se, et ad ima feruntur."
            },
            {
                "verse": "Ipsa igitur gravitate sua ac sub mole dehiscens"
            },
            {
                "verse": "Prona cadit, saepe ingenti demissa fragore;"
            },
            {
                "verse": "Quandoquidem sullime ruens frangitque feritque"
            },
            {
                "verse": "Cum gemitu sese, multumque umbone rotata"
            },
            {
                "verse": "Obtunditque aciem, glomerataque verbere tectis"
            },
            {
                "verse": "Dira sonat; saepe ipsa levem haud procul acta sororem"
            },
            {
                "verse": "Dat veniens, etenim tacito regione propinqua"
            },
            {
                "verse": "Agmine descendit, tanto sed corpore maior"
            },
            {
                "verse": "Et facie horridior, quanto breviore rotatu"
            },
            {
                "verse": "Et spatio propiore cadens minus atterit alas."
            },
            {
                "verse": "Vere igitur, seu Libra pares cum dividit horas,"
            },
            {
                "verse": "Tum tractu leviore feruntur ad alta vapores"
            },
            {
                "verse": "Incensi, ac loca summa petunt, ubi frigida sese"
            },
            {
                "verse": "Vis cohibet, quo non radiorum offensa resultat"
            },
            {
                "verse": "Saeva acies, ubi pigra gelu torpetque rigetque"
            },
            {
                "verse": "Tempestas, ubi frigoribus domus alta reposta est;"
            },
            {
                "verse": "Huc postquam vapor ascendit calidusque madensque"
            },
            {
                "verse": "Continuo riget attactu regionis iniquae,"
            },
            {
                "verse": "Quoque vapor magis incaluit, postquam ipse refrixit,"
            },
            {
                "verse": "Extinctusque gelu calor aut evasit in auras,"
            },
            {
                "verse": "Hoc magis admissum trahit in praecordia virus."
            },
            {
                "verse": "Himber enim multo large decoctus ab igni"
            },
            {
                "verse": "Contrahit et citius glacem, et mage frigora sentit;"
            },
            {
                "verse": "Desilit inde vago praeceps per inania lapsu"
            },
            {
                "verse": "In valles, quanquam iuga saepe petit, nec, aprica"
            },
            {
                "verse": "Infestet licet ipse magis loca, frigida nescit."
            },
            {
                "verse": "An mage cum paribus calor hinc, hinc se instruit armis"
            },
            {
                "verse": "Frigus, et aequali concursat uterque vigore,"
            },
            {
                "verse": "Ille suis late in campis exsultat, et hostem"
            },
            {
                "verse": "Insequitur; cogit vires et robora frigus,"
            },
            {
                "verse": "Inque globum sparsos trahit hinc atque inde maniplos,"
            },
            {
                "verse": "Confirmatque aciem, durataque tergora contra"
            },
            {
                "verse": "Obiectat; quantumque calor se tollit in altum,"
            },
            {
                "verse": "Hoc magis aeria praeceps delabitur arce"
            },
            {
                "verse": "Duraque frigidaque crepitanti et verbere grando."
            },
            {
                "verse": "Cogit opes natura suas et robora victrix"
            },
            {
                "verse": "Ingeminat, quotiens obversis viribus una"
            },
            {
                "verse": "Concurrunt impulsa suo contraria nisu."
            },
            {
                "verse": "Ergo, age, neve anni partes, neu quae loca terrae"
            },
            {
                "verse": "Despiciens, varios lunae sic inspice cursus,"
            },
            {
                "verse": "Ut neque Saturni gelidum neglexeris astrum,"
            },
            {
                "verse": "Nec quae stella cadet coelo quaeve exerat ortum."
            },
            {
                "verse": "Contemplator item terras sub tempora brumae"
            },
            {
                "verse": "Fervere, et urentem interius cohibere calorem;"
            },
            {
                "verse": "Quod putei fontesque docent, nam frigora cogunt,"
            },
            {
                "verse": "Ast aperit calor et venas diducit hiantes."
            },
            {
                "verse": "Aethiopum manant campis sitientibus himbres,"
            },
            {
                "verse": "Non amnes capiunt ripae, ruit arduus aether"
            },
            {
                "verse": "In nimbos, et sole tamen Leo fervidus ardet."
            },
            {
                "verse": "An non Allobrogum gentes, rhodaneia pubes,"
            },
            {
                "verse": "Excidium attonita extimuit coelique ruinam,"
            },
            {
                "verse": "Tempore quo sol ipse humeros ac terga Laconum"
            },
            {
                "verse": "Torrebat sitiens summo et radiabat olympo?"
            },
            {
                "verse": "Hic e praeruptis movet Alpibus atra procella"
            },
            {
                "verse": "Involvens hiemesque simul tenebrasque polumque;"
            },
            {
                "verse": "Horrescunt nimbis aurae, nubesque dehiscunt"
            },
            {
                "verse": "Cum tonitru, micat igniferis fulgoribus aether;"
            },
            {
                "verse": "Intremit insolito sub verbere concita tellus,"
            },
            {
                "verse": "Ac coelum ruere et terras subsidere certum est."
            },
            {
                "verse": "Ecce autem per inane ruens cum turbine vasto"
            },
            {
                "verse": "Volvitur, horrendamque cadens trahit icta ruinam"
            },
            {
                "verse": "Ingentis moles saxi glacieque geluque"
            },
            {
                "verse": "Concreta, ac bis quinque pedes porrecta, et in altum"
            },
            {
                "verse": "Quatuor, at septem protento margine lata,"
            },
            {
                "verse": "Terribilis visu ac dirum mortalibus omen:"
            },
            {
                "verse": "Tantum adeo variat rerum natura situsque."
            },
            {
                "verse": "Quid grandes aestate cadunt super aere guttae?"
            },
            {
                "verse": "An rarus vapor et stillae paulo ante minutae"
            },
            {
                "verse": "Miscentur, crassus cadit hinc e nubibus himber;"
            },
            {
                "verse": "An sparsim subitoque gravi fervore sub altum"
            },
            {
                "verse": "Evectus, primum ut sensit mala frigora coeli"
            },
            {
                "verse": "Afflatusque gelu, nec densa nube nec ipse"
            },
            {
                "verse": "Densus, humi propior descendit corpore maior."
            },
            {
                "verse": "Nate, vides spatium immensum tractusque profundos"
            },
            {
                "verse": "Aeris, atque una terras pontumque obeuntes."
            },
            {
                "verse": "Rara quidem natura illi ac penetrabilis alte,"
            },
            {
                "verse": "Densatur tamen, et crassum fovet usque vaporem,"
            },
            {
                "verse": "Quemque et aquae, quemque et terrae excrevere frequentem."
            },
            {
                "verse": "Aspirant quaecunque etenim, quaecunque vaporant,"
            },
            {
                "verse": "Sufficit haec pontus ponto et circumdata tellus;"
            },
            {
                "verse": "Cuncta sinu gravido recipit diffusior aer,"
            },
            {
                "verse": "Vertit et humentem in rorem pluviasque nivemque,"
            },
            {
                "verse": "Qui fuerit gelidas humor sullatus ad auras."
            },
            {
                "verse": "Halitus ille autem, largo qui percitus igni"
            },
            {
                "verse": "Evolat ac tenuis multum loca frigida tranat,"
            },
            {
                "verse": "Et longe ad sedes victor perlabitur aestus"
            },
            {
                "verse": "Fumidus incoctusque atque arescente fluore;"
            },
            {
                "verse": "Non nunquam tamen hunc nubes circumvenit atra"
            },
            {
                "verse": "Deprensum, et strictis frigus circumsonat armis."
            },
            {
                "verse": "Hic ille inclusus vallo et circum aggere saeptus"
            },
            {
                "verse": "Perquiritque aditum intentans et singula lustrat,"
            },
            {
                "verse": "Et nunc hac aciem ostentat, nunc ingruit illac"
            },
            {
                "verse": "Parte ferox, parte et factis et viribus impar:"
            },
            {
                "verse": "Ast illum densis mucronibus horrida nubes"
            },
            {
                "verse": "Verberat impellitque premens, frustraque parantem"
            },
            {
                "verse": "Summotas intrare domos et ad ardua ferri"
            },
            {
                "verse": "Deiicit ipse super impacto umbone. Ibi ictus"
            },
            {
                "verse": "Ingentem effracto sonitum dedit aggere, multusque"
            },
            {
                "verse": "Intonat, et coelum tonitru quatit; inde coruscus"
            },
            {
                "verse": "Sese agit in flammas et coelo lubricus errat."
            },
            {
                "verse": "Interdum tantus fragor ut concurrere montes"
            },
            {
                "verse": "Iam timeas, ut terra tremat coelumque dehiscat;"
            },
            {
                "verse": "Tum quod erat fractum discussa nube, repente"
            },
            {
                "verse": "Impulsum ruit, atque obliquo tramite praeceps"
            },
            {
                "verse": "It flamma rutilante, ingenti et verbere summos"
            },
            {
                "verse": "Aut petit incassum montes, aut aurea divum"
            },
            {
                "verse": "Templa ferit, dirum trepidis mortalibus omen."
            },
            {
                "verse": "Interdum levis ipse levem flammamque sonumque"
            },
            {
                "verse": "Aut sonitum sine luce dedit, sine verbere flammam;"
            },
            {
                "verse": "Interdum erumpit crepitu sine, sed tamen actus"
            },
            {
                "verse": "Adversam in nubem validos hinc perculit ictus,"
            },
            {
                "verse": "Unde tremunt nigri postes et limina coeli."
            },
            {
                "verse": "Nec vero prior excusso de verbere flamma"
            },
            {
                "verse": "Emicat, aut ipso sonitus fit tardior ictu,"
            },
            {
                "verse": "Serior ad nostras quamvis eat impetus aures."
            },
            {
                "verse": "Ipse vides pastorem alto de colle securi"
            },
            {
                "verse": "Sternentem quercum cuneisque in frusta secantem,"
            },
            {
                "verse": "Ipse quidem iactatam alte post terga securim"
            },
            {
                "verse": "Ante vides, mox ingenti convulsa fragore"
            },
            {
                "verse": "Vox sonat et ruptae luctantur in auribus aurae;"
            },
            {
                "verse": "Non aliter, cum excussa polo flagrante ruina"
            },
            {
                "verse": "Horrendum tonat, ipsa suo prius acta tumultu"
            },
            {
                "verse": "Concurrit nimbosa acies frangitque feritque"
            },
            {
                "verse": "Impellens, hinc fulmineus succenditur ignis"
            },
            {
                "verse": "Collisu, tandem ille fragor ruit et ruit una"
            },
            {
                "verse": "In pluviam et largos conversus Iupiter himbres."
            },
            {
                "verse": "Vulcanum fama est, coelo cum pulsus ab alto,"
            },
            {
                "verse": "Sub terris sine honore diu sine munere claudum"
            },
            {
                "verse": "Vixisse, et sicula exilium traxisse sub Aethna,"
            },
            {
                "verse": "Solantem casus noto genitricis amore;"
            },
            {
                "verse": "Quem tandem meritam vertit dolor acer in iram."
            },
            {
                "verse": "Quondam etenim Cybele in magna berecynthia mater"
            },
            {
                "verse": "Solennes de more dapes ac vina pararat,"
            },
            {
                "verse": "Constiterantque deae ad mensas ac pocula nymphae"
            },
            {
                "verse": "Ultima miscuerant, cum sic Venus aurea coepit:"
            },
            {
                "verse": "\"Felicem mea me soboles facit; haec mihi divos"
            },
            {
                "verse": "Subiicit, haec mortale genus.\" Quam plura parantem"
            },
            {
                "verse": "Occupat his Latona: \"Decus noctisque dieque"
            },
            {
                "verse": "Cum peperi, et lucem terris et lumina coelo"
            },
            {
                "verse": "Tum peperi, toto et tenebras ex orbe fugavi,"
            },
            {
                "verse": "Luceat ut per me tellus, resplendeat aethra,"
            },
            {
                "verse": "Exornentque vagum lustrant quae sidera mundum.\""
            },
            {
                "verse": "Dicentem increpuit Iuno atque haec vocibus infert:"
            },
            {
                "verse": "\"Immemor es nostri, Latona, et adultera iactas"
            },
            {
                "verse": "Infamem sobolem et media inter vina superbis.\""
            },
            {
                "verse": "Illa refert: \"Tua te proles invisa parenti"
            },
            {
                "verse": "Nobilitet, regina, et coelo excussus ab alto"
            },
            {
                "verse": "Ille, ille e Iunone satus, quem fumida Lemnos"
            },
            {
                "verse": "Exercet fabrum aut nigris incudibus Aetna.\""
            },
            {
                "verse": "Demisit Iuno vultum, mox indecor ira:"
            },
            {
                "verse": "\"Monstrosos partus fumantemque obiicis Aetnam,"
            },
            {
                "verse": "Cui gener Alcides, cui filia nobilis Hebe?"
            },
            {
                "verse": "Haud proles mea Vulcanus. Plutonia proles"
            },
            {
                "verse": "Ille ille est, enisa cavo quem fornice tellus"
            },
            {
                "verse": "Expulit e latebris, quem vix in luce receptum"
            },
            {
                "verse": "Non Erebo pater admisit, non aethere divi.\""
            },
            {
                "verse": "Riserunt incensam aliae in convicia divam;"
            },
            {
                "verse": "Indoluit tamen una Ceres, quaeque astitit illi"
            },
            {
                "verse": "Fida comes Lypare, aeolidum quae prima sororum."
            },
            {
                "verse": "Ergo ubi zanclaeos portus tenuere, et amicis"
            },
            {
                "verse": "Trinacria accepit terris, aetneiaque antra"
            },
            {
                "verse": "Admisere deas solitum et Vulcanus ad ignem."
            },
            {
                "verse": "Nacta ibi tum Lypare tempus convicia matris"
            },
            {
                "verse": "Rettulit et partus inimica mente negatos,"
            },
            {
                "verse": "Mentitamque deae prolem ac plutonia furta."
            },
            {
                "verse": "Intumuit dictis iuvenis, succensus et ira"
            },
            {
                "verse": "Ultorem minitatur, et acri in corde volutat"
            },
            {
                "verse": "Maternum vulnus, odiisque incessit amaris."
            },
            {
                "verse": "Inque dies auget vires dolor, ac memor artes"
            },
            {
                "verse": "Excutit, exploratque iter ac vestigia matris."
            },
            {
                "verse": "Dum Samon Oceani mensis digressa per altum"
            },
            {
                "verse": "Ire parat, movet abruptis fornacibus Aetnam"
            },
            {
                "verse": "Exitium intentans. Illa acri victa dolore"
            },
            {
                "verse": "Ingemit et coelum insolitis conquestibus implet."
            },
            {
                "verse": "Leniit iratam complexu laetus amato"
            },
            {
                "verse": "Iupiter, et placidam accepit per membra quietem."
            },
            {
                "verse": "Tum deus ignipotens invento fulmine primum"
            },
            {
                "verse": "Ipse suum miratur opus, mox limina gratus"
            },
            {
                "verse": "Accedit Iovis et laudato munere donat."
            },
            {
                "verse": "Iupiter ob meritum Lemnon dedit, inde trisulcum"
            },
            {
                "verse": "Molitus dextra fulmen cognovit in illo"
            },
            {
                "verse": "Usus quantus erat, seque hoc audentior armat."
            },
            {
                "verse": "\"Hoc mea periuros leto dat dextera, dixit,"
            },
            {
                "verse": "Hoc ego terrigenas extinguam aliquando Gigantes,"
            },
            {
                "verse": "Hoc etiam coniux timeat sacrumque potensque;\""
            },
            {
                "verse": "Tum movit caput et percussit honoram."
            },
            {
                "verse": "Fulminis hinc ingens et mira potentia fertur."
            },
            {
                "verse": "Nunc etenim afflatu tenui pecudemque bovemque"
            },
            {
                "verse": "Aut virides tondentem haerbas, aut ilice ab arcta"
            },
            {
                "verse": "Arcentem nimios animosi sideris aestus"
            },
            {
                "verse": "Exanimat, nulla ut maneant vestigia mortis,"
            },
            {
                "verse": "Optatum ut credas armenta haurire soporem,"
            },
            {
                "verse": "Ut placidum videas pastorem ducere somnum."
            },
            {
                "verse": "Nunc ustos artus atque ossa rigentia cernas,"
            },
            {
                "verse": "Non faciem, non ora hominum, non corpora noris;"
            },
            {
                "verse": "Nunc ipsis etiam in stabulis (mirabile dictu)"
            },
            {
                "verse": "Quadrupedem exsolvit, pedibus quoque ferrea demit"
            },
            {
                "verse": "Vincula, et intacto terram quatit ungula cornu,"
            },
            {
                "verse": "Illesus sonipes alta ad praesepia mandit."
            },
            {
                "verse": "Vidi ego, cum incolumi totus pede calceus arsit;"
            },
            {
                "verse": "Senserunt alii fulvum effluxisse metallum"
            },
            {
                "verse": "E loculis, tanta est vis insita fulminis auris:"
            },
            {
                "verse": "Rara etenim densis cedunt, at densa repugnant"
            },
            {
                "verse": "Ipsa obiecta sibi contra et sua praelia miscent,"
            },
            {
                "verse": "Concedit duro tenerum et penetrabile acuto,"
            },
            {
                "verse": "Dissipat afflatu subito leve, trudit ad imum"
            },
            {
                "verse": "Quod grave, diffringunt rigida atque obtusa recludunt,"
            },
            {
                "verse": "Insinuant tenui quae disploduntur ab aura."
            },
            {
                "verse": "Quin variant etiam vires et vulnera teli"
            },
            {
                "verse": "Fulminei, seu marmoreis se in turribus altum"
            },
            {
                "verse": "Impegit, seu litorea desedit in alga,"
            },
            {
                "verse": "Aut quae per mediam fumant foenilia brumam."
            },
            {
                "verse": "Saepe per aestatem coelo si forte silenti"
            },
            {
                "verse": "Aut carpes iter, aut mavortia signa secutus"
            },
            {
                "verse": "Traduces vigilem per iussa silentia noctem,"
            },
            {
                "verse": "Collucere faces coeloque cadentia cernes"
            },
            {
                "verse": "Sidera et incensos per sudum albescere tractus."
            },
            {
                "verse": "Halitus hic modicusque et caeco impulsus ab igni"
            },
            {
                "verse": "Incidit in gelidas ut primum frigoris oras,"
            },
            {
                "verse": "Nec potis incretum longe exsuperare rigorem,"
            },
            {
                "verse": "Torquet iter fugiens nunc huc, nunc mobilis illuc;"
            },
            {
                "verse": "Donec conceptam traxit per viscera flammam,"
            },
            {
                "verse": "Nunc proprio incensus raptu, nunc terque quaterque"
            },
            {
                "verse": "Exagitata ferens impactae verbera nubis."
            },
            {
                "verse": "Ast ubi summotosque locos atque aera summum"
            },
            {
                "verse": "Pervasit, qua continuus convertitur orbis,"
            },
            {
                "verse": "Hic rapido impulsus cursu vertigine et ipsa"
            },
            {
                "verse": "Incensus varia splendet per inane figura."
            },
            {
                "verse": "Arida concipiunt ignem, fervetque agitando"
            },
            {
                "verse": "Spiritus, incendit pugnantia corpora motus."
            },
            {
                "verse": "Sive igitur lato amplexu multumque coacta est"
            },
            {
                "verse": "Materia, atque ingens series et longior ordo,"
            },
            {
                "verse": "Seu contra brevis et tenuem sortita vigorem,"
            },
            {
                "verse": "Quae facies, quae forma etiam, qualisque figura,"
            },
            {
                "verse": "Talis in aerio perlucet vertice flamma:"
            },
            {
                "verse": "Nunc iaculi in morem, validus quod torserit hostis,"
            },
            {
                "verse": "Nunc quales splendent lychni laquearibus aureis,"
            },
            {
                "verse": "Nunc qualis tenues ignescit stuppa per auras,"
            },
            {
                "verse": "Nunc flectit sese in spiras sinuata draconum,"
            },
            {
                "verse": "Nunc micat, ut celeri fallantur lumina sensu,"
            },
            {
                "verse": "Nunc cadere ut timeas ex ipso sidus olympo."
            },
            {
                "verse": "Saepe etiam torrem ambustum rutilante favilla"
            },
            {
                "verse": "Cernere erit, coelumque cavo se scindere hiatu,"
            },
            {
                "verse": "Tum, cum sub noctem obscuram atque in nube profunda"
            },
            {
                "verse": "Nigrescit vapor, et permultum coerula fumant"
            },
            {
                "verse": "Fomenta, trahit et subitam vis ignea flammam."
            },
            {
                "verse": "Illicet e mediis tenebris fumoque frequenti"
            },
            {
                "verse": "Erumpit flamma et coelo se fundit aperto,"
            },
            {
                "verse": "Ut timeas noctem ruere atque fatiscere olympum;"
            },
            {
                "verse": "Praesertim cum praecipiti vertigine torris"
            },
            {
                "verse": "Excussus cadit, atque cadens nigrum aera findit."
            },
            {
                "verse": "Flamma etenim cum coeruleo se miscuit et cum"
            },
            {
                "verse": "Lux atro insinuat penetratque immissa profundo,"
            },
            {
                "verse": "Tum nubes patet et lato se solvit hiatu"
            },
            {
                "verse": "Luminaque ipsa imum subeunt admissa recessum,"
            },
            {
                "verse": "Ac patefacta cavo pandunt sese abdita tractu."
            },
            {
                "verse": "Et quoniam tres in partes distinguitur aer,"
            },
            {
                "verse": "Prima aeque patiens est frigoris atque caloris,"
            },
            {
                "verse": "Alternasque vices alterna sorte rependit,"
            },
            {
                "verse": "Vere tepens, aestate calens, eadem horrida bruma;"
            },
            {
                "verse": "Proxima, ab inflexu radiorum amota, malignum"
            },
            {
                "verse": "Frigus et algentem late complexa rigorem,"
            },
            {
                "verse": "In quam coeruleus passim vapor actus inerrat,"
            },
            {
                "verse": "Unde cadunt himbres, unde et nix concitat alas;"
            },
            {
                "verse": "Ultima torrenti semper sitit usta calore,"
            },
            {
                "verse": "Flammarum consueta vagos involvere tortus."
            },
            {
                "verse": "Halitus ille igitur longe validusque potensque"
            },
            {
                "verse": "Huc penetrat, superatque hiemes et frigora victor."
            },
            {
                "verse": "Ergo aut est partes aeque diffusus in ipsas,"
            },
            {
                "verse": "Et lato arescens incendia suscipit orbe"
            },
            {
                "verse": "Lampadis in faciem, quae plurima nocte refulget"
            },
            {
                "verse": "Ante deos, aut in latus inclinante figura"
            },
            {
                "verse": "Contrahitur magis hinc, inde altera prominet ala,"
            },
            {
                "verse": "Ut crassum aut credas lapidem, aut ignescere truncum;"
            },
            {
                "verse": "(Ipse quidem dextra pellem trahis, illa trahentem"
            },
            {
                "verse": "Iam sequitur protenta manu, sed parte sinistra"
            },
            {
                "verse": "Subtrahitur, quodque hac accedit, demitur illac:"
            },
            {
                "verse": "Hinc titubant duplices sub iniquo pondere lances);"
            },
            {
                "verse": "Aut sparsim fusus rapidoque abreptus ab igni"
            },
            {
                "verse": "Scintillantem animam vomere atque efflare videtur,"
            },
            {
                "verse": "Ut quando in stipulis furtim vagus incidit ignis,"
            },
            {
                "verse": "Huc illuc dispersa volant incendia, nec se"
            },
            {
                "verse": "Miscet flamma salitque leves perfervida culmos."
            },
            {
                "verse": "Sed neque tam tenuis terrarum est halitus, ut non"
            },
            {
                "verse": "Et densas habeat fumoso in corpore partes,"
            },
            {
                "verse": "Quae sursum raptae totoque volumine mistae"
            },
            {
                "verse": "Densantur. Leve in aerium se tollit acumen"
            },
            {
                "verse": "Consurgens, graviora suo sese ordine ad imum"
            },
            {
                "verse": "Detrudunt, donec cunei sub imagine flammam"
            },
            {
                "verse": "Concipit et rutilus micat inter sidera conus."
            },
            {
                "verse": "Tunc aliquis limosa agitans ad flumina Nili"
            },
            {
                "verse": "Piscator, dum nocte oculos ad sidera tollit,"
            },
            {
                "verse": "Obstupuit doluitque simul super astra referri"
            },
            {
                "verse": "Pyramidas veterumque rapi monumenta virorum,"
            },
            {
                "verse": "Aeqyptumque suis superos spoliare trophaeis."
            },
            {
                "verse": "Interdum longam erectus consurgit in hastam"
            },
            {
                "verse": "Parte levis, parte obducta caligine densus,"
            },
            {
                "verse": "Non tamen ut maiora trahat vestigia cauda."
            },
            {
                "verse": "Hoc quondam telo Tityon per viscera adacto"
            },
            {
                "verse": "Stravit humi, stratumque novem per iugera victor"
            },
            {
                "verse": "Extendit thalamos ultus tentataque matris"
            },
            {
                "verse": "Fulcra, nec indignos statuens Mars ferre dolores."
            },
            {
                "verse": "Laudarunt facinus superi, atque hinc ipse superbus"
            },
            {
                "verse": "Spicula non ponit manibus, non deserit hastam."
            },
            {
                "verse": "Aeris haec partim media regione feruntur"
            },
            {
                "verse": "Ipsa suis incensa opibus, dum vulnere crudo"
            },
            {
                "verse": "Certatim exercent vires et praelia miscent;"
            },
            {
                "verse": "Aestiferis partim in campis, regione suprema,"
            },
            {
                "verse": "Qua coeli vertigo agitans rapit, unde coruscat"
            },
            {
                "verse": "Tractim flamma rubens, atque ignea fulget imago."
            },
            {
                "verse": "Nubibus est etiam color et suus. Hoc, age, ut omnem"
            },
            {
                "verse": "Aera percipias, ut ventos denique noscas."
            },
            {
                "verse": "Alba parum densa est raroque immista vapore,"
            },
            {
                "verse": "Quam sol irrumpit radiis et ad intima tranat;"
            },
            {
                "verse": "Nigra gravem traxit densa caligine fumum,"
            },
            {
                "verse": "Non illam ut penetrent nemeaei lumina Phoebi;"
            },
            {
                "verse": "Puniceam multus subiit calor; occupat humor"
            },
            {
                "verse": "Coeruleam gravidamque himbri longeque madentem."
            },
            {
                "verse": "Has collidentes sequitur fragor, et simul ingens"
            },
            {
                "verse": "Porta tonat coeli, rumpitque ad tartara clamor."
            },
            {
                "verse": "E quibus ut sese emisit violentior ignis,"
            },
            {
                "verse": "Fulgurat, et densas rutilus discriminat auras,"
            },
            {
                "verse": "Nonnunquam ut longum nubes diducat hiatum,"
            },
            {
                "verse": "Ac nigri pateant prorsus penetralia nimbi;"
            },
            {
                "verse": "Nonnunquam levis ipse levem sine vulnere nubem"
            },
            {
                "verse": "Evadit, tamen et splendet qua semita monstrat,"
            },
            {
                "verse": "Ac micat, ut celeri fallantur lumina sensu."
            },
            {
                "verse": "Flamma rubescenti multum saturata colore"
            },
            {
                "verse": "Admonet admistas fluviali e corpore vires,"
            },
            {
                "verse": "Humidaque ingentem praebere alimenta vigorem,"
            },
            {
                "verse": "Quod probat exsiliens lignis viridantibus ardor;"
            },
            {
                "verse": "Albescens tenuem succum atque arentia monstrat"
            },
            {
                "verse": "Fomenta et celerem peracuti luminis auram;"
            },
            {
                "verse": "At cui sanguineus color insidet, et nigrantem"
            },
            {
                "verse": "Prae se fert late obscura sub luce cruorem,"
            },
            {
                "verse": "Haec validas terrae vires durataque iactat"
            },
            {
                "verse": "Robora, et immanem vasta cum mole ruinam."
            },
            {
                "verse": "Fulminis hinc varians et tanta potentia fertur."
            },
            {
                "verse": "Nanque ubi nube cava tenuisque et plurimus alte"
            },
            {
                "verse": "Truditur incensis et se fert spiritus alis,"
            },
            {
                "verse": "Ille quidem levitate sua penetratque ruitque"
            },
            {
                "verse": "Lubricus, et tenuis multum loca pervia tranat,"
            },
            {
                "verse": "Ut nulla incensae linquat vestigia flammae,"
            },
            {
                "verse": "Nec mora sit telo tenui ac penetrantibus auris."
            },
            {
                "verse": "Aera fluent tamen afflatu, ac via vulneris atro"
            },
            {
                "verse": "Livescet fumo, et piceum dabit usta nigrorem,"
            },
            {
                "verse": "Aeratis quotiens clipeis impegit, et ipse"
            },
            {
                "verse": "Mole piger lentis it tardior impetus alis,"
            },
            {
                "verse": "Duraque pugnaces obiectant robora conti."
            },
            {
                "verse": "Cernere erit flagrantem iterum Ucalegonta et opimis"
            },
            {
                "verse": "Cum spoliis templa excisis avulsa columnis,"
            },
            {
                "verse": "Ac furere attonitas incendia saeva per urbes:"
            },
            {
                "verse": "Tanta mole ruit tantaque impulsa ruina"
            },
            {
                "verse": "Fumida vis, procul acta polo atque e nube profunda."
            },
            {
                "verse": "Siquando extrusus multoque accensus ab aestu"
            },
            {
                "verse": "Spiritus it tonitru horrificans, atque igne coruscus"
            },
            {
                "verse": "Tractu ingens tardusque gradu et longe auctus eundo"
            },
            {
                "verse": "Scinditque uritque et longo secat aera hiatu,"
            },
            {
                "verse": "Tum montes quatit impellens, discindit et arces,"
            },
            {
                "verse": "Et correpta micant diris navalia flammis."
            },
            {
                "verse": "Praecedit longe vulnus tremor, usqueadeo vis"
            },
            {
                "verse": "Impellens furit atque intendit spiritus auras,"
            },
            {
                "verse": "Et late arentes coeunt ad vulnera fumi:"
            },
            {
                "verse": "Ut, cum irata manus tormento exclusit aheno"
            },
            {
                "verse": "Fumantem pilam versatque volubile saxum,"
            },
            {
                "verse": "Inclusi erumpunt ignes nigrantibus auris,"
            },
            {
                "verse": "Fit tremor horrendumque sonat, tum plurimus ante"
            },
            {
                "verse": "Sternit iter fragor, et gemitu saxa icta resultant,"
            },
            {
                "verse": "Disiectaeque ruunt prostratis moenibus arces."
            },
            {
                "verse": "Ventorum nunc te causas patriamque docebo,"
            },
            {
                "verse": "Quaeque illis natura, et quae sit cuique potestas."
            },
            {
                "verse": "Aridus ille autem atque ima tellure remissus"
            },
            {
                "verse": "Hos generat, viresque animis roburque ministrat;"
            },
            {
                "verse": "Sol pater educit, mater dedit hubera tellus."
            },
            {
                "verse": "A summo Boreas, Notus imo spirat olympo,"
            },
            {
                "verse": "Occasum insedit Zephyrus, venit Eurus ab ortu;"
            },
            {
                "verse": "Hos circum varii dextra levaque feruntur,"
            },
            {
                "verse": "Atque agitant tenues diversis flatibus auras."
            },
            {
                "verse": "Et quoniam medium lustrans sol circuit orbem"
            },
            {
                "verse": "Per duodena vago digressus signa meatu,"
            },
            {
                "verse": "Iccirco quicquid gremio telluris in altum"
            },
            {
                "verse": "Eduxit, partim algentem festinat in Arcton,"
            },
            {
                "verse": "Partim ad declivem Libyae divertitur oram,"
            },
            {
                "verse": "Dum radios ac saeva timens incendia vitat."
            },
            {
                "verse": "An dextra laevaque ferens se, impune vagatur"
            },
            {
                "verse": "Fumida vis, quando hinc libycos, ast inde recessus"
            },
            {
                "verse": "Arctoos semel in toto sol ambiat anno?"
            },
            {
                "verse": "Unde sibi vis ipsa et opes et robora firmet,"
            },
            {
                "verse": "Cum tamen assiduus media regione recurset"
            },
            {
                "verse": "Heoum hesperiumque petens sol annuus orbem,"
            },
            {
                "verse": "Urat et accensos quos ipse per aera fumos"
            },
            {
                "verse": "Traxerat? Inde frequens nunc hinc, nunc effurit illinc"
            },
            {
                "verse": "Frigidus aut Aquilo, aut nimbis violentior Auster,"
            },
            {
                "verse": "Auster solstitio veniens regnisque perustis,"
            },
            {
                "verse": "Unde calet magis, et pennis madidantibus usus"
            },
            {
                "verse": "Invergit largos agris sitientibus himbres;"
            },
            {
                "verse": "Quin imo quoque digrediens et fessus et in se"
            },
            {
                "verse": "Saepe repercussus graviores concipit aestus."
            },
            {
                "verse": "At Boreae patriam horrentem frigusque rigorque"
            },
            {
                "verse": "Insedere; hinc terra gelu concreta vaporat"
            },
            {
                "verse": "Tenuius horrescitque aer, volat inde serenus"
            },
            {
                "verse": "Spiritus et siccis vestigia commovet alis;"
            },
            {
                "verse": "An quia, summa tenens coeli loca, multus et ingens"
            },
            {
                "verse": "Inde ruit pellitque auras et nubila differt,"
            },
            {
                "verse": "Nulla ut hyperboreo maneant vestigia tractu;"
            },
            {
                "verse": "Sed tamen et longo vectus trans aequora cursu"
            },
            {
                "verse": "Irrorat caput et madidus cervice fluenti"
            },
            {
                "verse": "Fundit aquas, servatque olim quae foedera sanxit."
            },
            {
                "verse": "Nanque olim provectum Austrum trans litora Rheni"
            },
            {
                "verse": "Oceani fama et totiens refluentibus undis"
            },
            {
                "verse": "Excipit incautum Boreas, et vincula nectit."
            },
            {
                "verse": "Ille ut se captum agnovit sensitque catenas:"
            },
            {
                "verse": "\"Non ergo te siculove mari, nec finibus afri"
            },
            {
                "verse": "Litoris arcuerim, liceat nam te quoque nostram"
            },
            {
                "verse": "Visere Cyrenen, libycosque intrare recessus,"
            },
            {
                "verse": "Ac nostro terram arentem sanare liquore.\""
            },
            {
                "verse": "Hinc quoque securus per regna aliena recursat,"
            },
            {
                "verse": "Et madidus pennis sitientes irrigat Afros;"
            },
            {
                "verse": "Hoc quoque frigidior, quod per declivia labens"
            },
            {
                "verse": "Obiicibus nullis cursus agit ipse secundos."
            },
            {
                "verse": "Vere etiam regnare volunt, quo tempore primum"
            },
            {
                "verse": "Optatae crescunt luces et lubricus annus"
            },
            {
                "verse": "Convertit terga atque hiemem postegit iniquam;"
            },
            {
                "verse": "Tum, liquefacta movens terrarum claustra, caminos"
            },
            {
                "verse": "Sol aperit laxos, volvitque per aera fumum:"
            },
            {
                "verse": "Hic sommo excitus, commotisque impiger alis,"
            },
            {
                "verse": "Linquit hyperboreos declivi tramite montes."
            },
            {
                "verse": "Quin ubi sol propior maiora incendia movit"
            },
            {
                "verse": "Flagrantisque impegit equos per viscera Cancri,"
            },
            {
                "verse": "Cum nebulosa cavis fumat Germania campis,"
            },
            {
                "verse": "Ac multus vapor ad superas sese extulit auras,"
            },
            {
                "verse": "Quemque frigida vis Boreae comes addita cogit;"
            },
            {
                "verse": "Illa etiam de parte graves incumbere nimbos"
            },
            {
                "verse": "Cernere erit, fusisque augescere nubibus amnes,"
            },
            {
                "verse": "In mediisque natare etiam fervoribus agros."
            },
            {
                "verse": "Hoc etiam e coelo ac semper radiantibus Arctis"
            },
            {
                "verse": "Et gelidae incumbunt aurae, ac vehementior urget"
            },
            {
                "verse": "Ventorum vis finitimis regionibus acta."
            },
            {
                "verse": "Omnis in adversos ventus non pervenit axes,"
            },
            {
                "verse": "Et quidam certo sedem posuere recessu."
            },
            {
                "verse": "Circion hispanas fama est regnare per urbes"
            },
            {
                "verse": "Et pecori strages meditantem et praelia nautis;"
            },
            {
                "verse": "Non alpes hunc aeniae, non frigida norunt"
            },
            {
                "verse": "Pangaea, aut nimbis nunquam non turbidus Haemus,"
            },
            {
                "verse": "Vix fessum Entellae excipiunt cavaque hostia Macrae."
            },
            {
                "verse": "Sentit vicinum solem nabatheius Eurus,"
            },
            {
                "verse": "Arentisque impellit equos comitante calore."
            },
            {
                "verse": "Diversum Zephyri spirant Aquilone propinquo,"
            },
            {
                "verse": "Et solem fessum excipiunt altoque cadentem;"
            },
            {
                "verse": "Frigidus hinc pluviusque vigor. Sed turbidus Auster"
            },
            {
                "verse": "Ipse agit undantes nimborum in praelia turmas,"
            },
            {
                "verse": "Dux ipse pluviarum et longe maximus auctor."
            },
            {
                "verse": "Eductos nanque immensum regione perusta"
            },
            {
                "verse": "Densorum fluctus longinqua ab sede vaporum"
            },
            {
                "verse": "Involvit, raptatque agitans, qui deinde soluti"
            },
            {
                "verse": "Fundunt praecipites abruptis nubibus himbres,"
            },
            {
                "verse": "Diluvioque una absorbent pecudesque virosque:"
            },
            {
                "verse": "Tantum Auster discussa furens per nubila saevit."
            },
            {
                "verse": "Cur autem quando huc totiens discurset et illuc"
            },
            {
                "verse": "Spiritus hic, varios agitans sine lege tumultus,"
            },
            {
                "verse": "Cur non et superas pennis petit improbus arces?"
            },
            {
                "verse": "Omnis in aerias quicunque elabitur oras"
            },
            {
                "verse": "Halitus, immisto paulatim educitur igni;"
            },
            {
                "verse": "Qui postquam gelidam summo capite attigit arcem,"
            },
            {
                "verse": "Sensit et adversi contraria frigoris arma,"
            },
            {
                "verse": "Illicet ipse pedem retro fert, pondere et ipso,"
            },
            {
                "verse": "Quod multum traxit gravida de matre, volutus"
            },
            {
                "verse": "Ad matrem trahitur. Ecce hic novus advenit ignis"
            },
            {
                "verse": "Auxilio, retinet labentem. Ille arma resumit"
            },
            {
                "verse": "Fortior ad pugnam simul huc perlatus et illuc."
            },
            {
                "verse": "Dumque cadit resilitque, levis dum pellitur aer,"
            },
            {
                "verse": "Et quo maiores a frigore pertulit ictus,"
            },
            {
                "verse": "Maioremque trahit foecunda e matre vigorem"
            },
            {
                "verse": "Halitus, hoc maiore ruens ferit aera pulsu:"
            },
            {
                "verse": "Ut, cum Moeoniae in campis vada ad alta Maeandri"
            },
            {
                "verse": "Pastor agens baculo stagnantem percutit undam,"
            },
            {
                "verse": "Illa fugit circum et gravidum dat pulsa sonorem,"
            },
            {
                "verse": "Impellitque undam illabens nova protinus unda."
            },
            {
                "verse": "Ergo paulatim augescens fit maior eundo"
            },
            {
                "verse": "Impetus, et vires gravioraque robora sumit:"
            },
            {
                "verse": "Ut, cum de tenui primum fonte effluit humor,"
            },
            {
                "verse": "It rivus, post collectis procul himbribus amnem"
            },
            {
                "verse": "Ingentem raptat ripis, longumque profectus,"
            },
            {
                "verse": "Tum plenus rapidis in pontum immittitur undis."
            },
            {
                "verse": "Autunno sed enim vento vis plurima, largum"
            },
            {
                "verse": "Cum spirant terrae, cum plenior halitus exit,"
            },
            {
                "verse": "Terrenique magis suffundunt aera fumi."
            },
            {
                "verse": "Hoc iterumque iterumque etiam multumque monebo."
            },
            {
                "verse": "Incendunt nimii leviter fumantia soles,"
            },
            {
                "verse": "Incensa exurunt late, praesertim ubi altos"
            },
            {
                "verse": "Phoebus agit currus fulvoque sidere lustrat"
            },
            {
                "verse": "Exiguis habitata locis massilia regna."
            },
            {
                "verse": "Iccirco latera ad mundi atque extrema viarum"
            },
            {
                "verse": "Terrestris caligo habitat, quo languida solis"
            },
            {
                "verse": "Vix penetrat vis et radiis minus urit acutis."
            },
            {
                "verse": "Ipsa etiam partim levis aspiratio, ut alte"
            },
            {
                "verse": "Fumida, partim etiam gravis, ut tellure remissa;"
            },
            {
                "verse": "Atque illinc facile admittit resoluta calorem,"
            },
            {
                "verse": "Hinc percussa gelo riget ac densata gravescit;"
            },
            {
                "verse": "Inde etiam transversa ruit, nam frigore abacta"
            },
            {
                "verse": "Ne sursum penetret, mistoque calore retenta"
            },
            {
                "verse": "Ne cadat in praeceps, transversum impellat oportet"
            },
            {
                "verse": "Aera, sive quod extremis in finibus orbis"
            },
            {
                "verse": "Regna tenens castris illinc se fundit apertis"
            },
            {
                "verse": "Visura et medias mundi penetrabilis oras."
            },
            {
                "verse": "Nam neque pulveream in pluviam descendere par est."
            },
            {
                "verse": "Nec tamen abnuerim lunamque errantiaque astra,"
            },
            {
                "verse": "Quae medium assiduis peragrant discursibus orbem,"
            },
            {
                "verse": "In medium quoque ab extremis caliginis auras"
            },
            {
                "verse": "Attrahere, in variasque orbis depellere partes."
            },
            {
                "verse": "Ergo et cum arentes rapidus sol usserit agros,"
            },
            {
                "verse": "Et cum victa gelo queritur mala frigora tellus,"
            },
            {
                "verse": "Tum tibi tranquillae permittent ocia luces,"
            },
            {
                "verse": "Grataque sedatae praestabunt somnia noctes,"
            },
            {
                "verse": "Pacatisque ingens requiescet flatibus aer."
            },
            {
                "verse": "Nec non post largos himbres pluviamque madentem"
            },
            {
                "verse": "Compositae cessant aurae, tacitusque quiescit"
            },
            {
                "verse": "Spiritus et nulli veniunt in praelia venti."
            },
            {
                "verse": "Hoc quoque post Boream algentem atque rigentia flabra"
            },
            {
                "verse": "Cernere erit, quotiens crudo sub frigore tellus"
            },
            {
                "verse": "Concrevit, simul et durato tergore saevit;"
            },
            {
                "verse": "Spiramenta soli claudit rigor, obstruit omnem"
            },
            {
                "verse": "Vis aditum, nullus spirat vapor aut fluit extra"
            },
            {
                "verse": "Halitus, unde novis veniant alimenta procellis."
            },
            {
                "verse": "Si tamen exspectes novus ut calor et nova flamma"
            },
            {
                "verse": "Torreat humentes latices, et forte per altum"
            },
            {
                "verse": "Ire paras, videas turbantibus aera ventis"
            },
            {
                "verse": "Magna mole graves urgeri ad litora fluctus;"
            },
            {
                "verse": "Alternis dat enim tellus adimitque alimenta."
            },
            {
                "verse": "Turbineus fortasse glomus miraberis, unde"
            },
            {
                "verse": "Eruat evulsam summis radicibus ornum,"
            },
            {
                "verse": "Nunc frangens monte adverso, nunc nubibus actam"
            },
            {
                "verse": "Agglomeratque agitatque frequens; tandem illa ruina"
            },
            {
                "verse": "Prona cadit, longo plangens sola senta sonore."
            },
            {
                "verse": "Interea densa obscurus caligine fertur,"
            },
            {
                "verse": "Perque vias perque arva simul sternitque, feritque"
            },
            {
                "verse": "Pulvereus globus, involvens coelumque diemque."
            },
            {
                "verse": "Nanque per adversum dum curcursantia venti"
            },
            {
                "verse": "Arma movent animisque pares et viribus, ecce"
            },
            {
                "verse": "Certamen magnum exoritur: ille impiger instat,"
            },
            {
                "verse": "Hic clipeo obnitens longe adversatur; utrinque"
            },
            {
                "verse": "Impetus, utrinque et robur; nunc pellitur ille,"
            },
            {
                "verse": "Hic pellit; nunc sors variat mutata, nec ullus"
            },
            {
                "verse": "Statve loco ceditve loco; nunc ille sinistra,"
            },
            {
                "verse": "Hic dextra incursat feriens et in orbe gerit rem;"
            },
            {
                "verse": "Nunc ictus clipeo exsiliens petit aera, nunc se"
            },
            {
                "verse": "Intorquens terram ingenti divellit hiatu,"
            },
            {
                "verse": "Dum vel uterque cadat moriens vel cesserit alter,"
            },
            {
                "verse": "Aut iungant socias concordi foedere vires."
            },
            {
                "verse": "Quin et fumida vis tellure exclusa levemque"
            },
            {
                "verse": "Aera per sullata, suoque evecta calore,"
            },
            {
                "verse": "Conflictata diu propter terrasque solumque,"
            },
            {
                "verse": "Aridaque et multo firmans sese aucta vigore"
            },
            {
                "verse": "Vexatque, infringitque agitans pulsum aera, et una"
            },
            {
                "verse": "Aequoraque et fracto displosa tonitrua coelo"
            },
            {
                "verse": "Disiicit; infremitatque aequor, cavaque antra resultant,"
            },
            {
                "verse": "Torquentur nemora, et valles ad sidera clamant,"
            },
            {
                "verse": "Pulvereusque diem tegit intra nubila nimbus."
            },
            {
                "verse": "Tempora quin etiam certa ratione tenenda,"
            },
            {
                "verse": "Ut cum se in praeceps aut ver agit, advenit aestas,"
            },
            {
                "verse": "Aut cum declinat rapidus sol, appetit aeger"
            },
            {
                "verse": "Ventorum pater autunnus, seu frigida bruma"
            },
            {
                "verse": "Autunnum fugat, aut vere adventante fugatur;"
            },
            {
                "verse": "Turbat enim versatque omnis mutantia rerum."
            },
            {
                "verse": "Iccirco si tum nimbosi aut sideris ortum"
            },
            {
                "verse": "Videris, aut properare cavo procul aequore Mergi"
            },
            {
                "verse": "Infelix astrum, atque acri lunam hoste teneri,"
            },
            {
                "verse": "Mercuriique graves sidus portendere ventos,"
            },
            {
                "verse": "Ne dubita ingentem coelo variante procellam"
            },
            {
                "verse": "Affore, quae simul involvat terrasque fretumque,"
            },
            {
                "verse": "Vertat et audaces in vota miserrima nautas."
            },
            {
                "verse": "Saepe etiam rapidum ad solem mediosque per aestus,"
            },
            {
                "verse": "Colle vel aerio, aut hudi prope litoris oram,"
            },
            {
                "verse": "Aut propter liquida nebulosi fluminis undas."
            },
            {
                "verse": "Aestatem indomitam increpitans Zephyrosque silentes,"
            },
            {
                "verse": "Aurarum gelidas sensi properare cohortes,"
            },
            {
                "verse": "Solis anhelantes pellunt quas axe quadrigae."
            },
            {
                "verse": "Ipsae iter intenduntque fuga, traduntque repulsum"
            },
            {
                "verse": "Aera, qui tenues motu fovet incitus auras,"
            },
            {
                "verse": "Adiuvat et mare commotum fluviique recessus:"
            },
            {
                "verse": "Hinc mulcent tenerae summotis aestibus aurae."
            },
            {
                "verse": "Nanque etiam umbrosa in scena, cum incanduit aer,"
            },
            {
                "verse": "Oraque saltantes tergunt sudantia nymphae,"
            },
            {
                "verse": "Frondentem siquis ramum ramaliave arma"
            },
            {
                "verse": "Ventilet, aut tenui dimoverit aera penna,"
            },
            {
                "verse": "Quamprimum Zephyri frigentem exciverit auram."
            },
            {
                "verse": "Circum etenim qui nostra frequens se calfacit ora"
            },
            {
                "verse": "Spiritus impulsu facili fugit, advenit aer"
            },
            {
                "verse": "Inde novus, mora nulla, alter succedit et alter,"
            },
            {
                "verse": "Ut nequeant circum ora novae recalescere partes,"
            },
            {
                "verse": "Cum fugiant subitis excitae impulsibus aurae."
            },
            {
                "verse": "Nec vero vallesque cavae recubantiaque antra"
            },
            {
                "verse": "Ac, coelo variante, situs terraque marique"
            },
            {
                "verse": "Non multum adiiciunt ventis densantve acuuntve."
            },
            {
                "verse": "Inde salutiferis spirant afflatibus illi,"
            },
            {
                "verse": "Hi gravibus tentant morbis languentia membra;"
            },
            {
                "verse": "Nam venti mutant quotiens mutantur et una"
            },
            {
                "verse": "Corpora cuncta, habitu perstat natura nec uno."
            },
            {
                "verse": "Flat saltus post pelignos, qua volvitur ingens"
            },
            {
                "verse": "Aternus de valle cava atque humentibus antris,"
            },
            {
                "verse": "Ipsa quidem sub mane novum cita solis ab ortu"
            },
            {
                "verse": "Aura recens, qua culta nitent, qua poma foventur"
            },
            {
                "verse": "Ramis laeta suis, largo et sata semine turgent;"
            },
            {
                "verse": "Haec eadem rapidum ad solem mediosque per aestus,"
            },
            {
                "verse": "Nec longo spatio provecta aut viribus auctis,"
            },
            {
                "verse": "Vanescit primo moriens et solvitur aevo:"
            },
            {
                "verse": "Usqueadeo variant venti visque insita ventis."
            },
            {
                "verse": "Illyricis specus est ingens in finibus, antrum"
            },
            {
                "verse": "Ventorum immane, unde irae immitesque procellae"
            },
            {
                "verse": "Erumpunt, quotiens terris fera saevit Erinnys,"
            },
            {
                "verse": "Immittitque hiemes pelago et se proripit umbris:"
            },
            {
                "verse": "Non tutae stabulis pecudes, non oppida muris,"
            },
            {
                "verse": "Non ipso in portu classes; fremit Hadria, et atros"
            },
            {
                "verse": "Horrescit trepida Garganus ab arce tumultus."
            },
            {
                "verse": "Non illo quicquam vento crudelius, ut se"
            },
            {
                "verse": "Excussitque antro et portis ruit acer apertis:"
            },
            {
                "verse": "Pastores, cohibete ignem et procul abdite flammas."
            },
            {
                "verse": "Quae ventos moveant causae, quis et halitus auras,"
            },
            {
                "verse": "Hactenus, o mihi care puer. Nunc unde tumultus,"
            },
            {
                "verse": "Et tanti veniant terrarum in praelia motus,"
            },
            {
                "verse": "Unde vagi excutiant divulsa cacumina montes,"
            },
            {
                "verse": "Flumina convertant cursum, aut premat alta vorago,"
            },
            {
                "verse": "Unde tremat tellus quamprimum, adverte, docebo."
            },
            {
                "verse": "Principio ingenti late circumdata ponto"
            },
            {
                "verse": "Tellus fumificis incendia pascit in antris;"
            },
            {
                "verse": "Inde tepent bruma fontes, cerealiaque arva"
            },
            {
                "verse": "Spargit saepe novis, quas evomit, Aetna favillis."
            },
            {
                "verse": "Haec eadem sub speluncis tenuem aera claudit;"
            },
            {
                "verse": "Inde sonant saepe occultis mugitibus antra."
            },
            {
                "verse": "Arida quanquam etiam ac venis sitientibus, amnes"
            },
            {
                "verse": "Emittit tamen et dulci rigat arva fluore,"
            },
            {
                "verse": "Et quamvis largum coelo ruat agmen aquarum,"
            },
            {
                "verse": "Excipit in sese ac rursus madefacta remittit;"
            },
            {
                "verse": "Hinc ergo humentes animas fluidumque vaporem"
            },
            {
                "verse": "Spirat agens, calido aut rursum secat aera fumo."
            },
            {
                "verse": "Nunc halat siccum et crasso de pectore flamen,"
            },
            {
                "verse": "Aut tenui volucrem suffitu exsuscitat auram;"
            },
            {
                "verse": "Hinc ille et motu facilisque et viribus acer"
            },
            {
                "verse": "Spiritus, atque imas habilis penetrare cavernas,"
            },
            {
                "verse": "Et rursum violentus atroxque erumpere, claustrisque"
            },
            {
                "verse": "Inclusus fremit et multus vacua atria versat;"
            },
            {
                "verse": "Idem etiam in flammas abit et furit igneus atros"
            },
            {
                "verse": "Intorquens lapides tormento exclusus aheno."
            },
            {
                "verse": "Evocat haec genitor rerum sol, excipit aer,"
            },
            {
                "verse": "Ipsa parens tellus large indefessa ministrat."
            },
            {
                "verse": "Quae tamen e nimiis nunc inde caloribus usta,"
            },
            {
                "verse": "Hinc nunc, victa gelu et multa durata pruina,"
            },
            {
                "verse": "Contraxit dubios languenti corpore morbos,"
            },
            {
                "verse": "Ut neque sit superante anima spirare potestas."
            },
            {
                "verse": "Ergo incerta ferens raptim vestigia anhelus"
            },
            {
                "verse": "Spiritus incursat nunc huc, nunc percitus illuc,"
            },
            {
                "verse": "Exploratque aditum insistens et singula tentat,"
            },
            {
                "verse": "Siqua forte queat victis erumpere claustris."
            },
            {
                "verse": "Interea tremit ingentem factura ruinam"
            },
            {
                "verse": "Terra suis quatiens latas cum moenibus urbes;"
            },
            {
                "verse": "Dissiliunt avulsa iugis immania saxa,"
            },
            {
                "verse": "Procumbunt turres, sternuntur funditus arces,"
            },
            {
                "verse": "Magnorumque cadunt templa impolluta deorum,"
            },
            {
                "verse": "Excidium ut magni iam iam timeatur olympi."
            },
            {
                "verse": "Hoc etiam, ut magna e parvis cognoscere possis,"
            },
            {
                "verse": "Cernere erit, nostro quotiens in pectore sistit"
            },
            {
                "verse": "Spiritus ac tenuem neque dat neque suscipit auram;"
            },
            {
                "verse": "Tum velut intercepta anima tremor occupat artus,"
            },
            {
                "verse": "Pugna intus, micat extremis in partibus horror."
            },
            {
                "verse": "Ergo ubi collectis immensum se viribus aurae"
            },
            {
                "verse": "Crebrescunt, via fit, ruptisque meatibus efflant;"
            },
            {
                "verse": "Antra sonant mugitque solum vallesque resultant,"
            },
            {
                "verse": "Turbatos putei eruptant super hostia fontes."
            },
            {
                "verse": "Vanescit paulatim aeger dolor, antra quiescunt,"
            },
            {
                "verse": "Quique vigor fuit ante, refert se in viscera terrae,"
            },
            {
                "verse": "Atque alacres redeunt desueta ad munera venti."
            },
            {
                "verse": "Saepe igitur, cum iam multis maduere diebus"
            },
            {
                "verse": "Arva, natant plenis demersa novalia fossis,"
            },
            {
                "verse": "Nec pelagus capit avulsis minitantia ripis"
            },
            {
                "verse": "Flumina; tum sua castra movens sullimis ab Arcto"
            },
            {
                "verse": "Nubila de toto Boreas discussit olympo"
            },
            {
                "verse": "Frigidus, et sociis commisit praelia Cauris."
            },
            {
                "verse": "Hic tellus, primum assiduis gravis himbribus et iam"
            },
            {
                "verse": "Obstrusis venis validarum pondere aquarum,"
            },
            {
                "verse": "Post, Borea perflante, solo concreta et iniquis"
            },
            {
                "verse": "Obsita frigoribus, sese contraxit et horrens"
            },
            {
                "verse": "Horrentem late duxit per membra rigorem,"
            },
            {
                "verse": "Unde nequit clausis efflare canalibus auram."
            },
            {
                "verse": "Ut quondam infelix valido Campania motu"
            },
            {
                "verse": "Oppressit miseras ipsis cum civibus urbes,"
            },
            {
                "verse": "Cum vatem fessae vix eripuere Camoenae"
            },
            {
                "verse": "Labenti e thalamo ac tecti minitante ruina."
            },
            {
                "verse": "Interdum vacuis tellus male nisa cavernis"
            },
            {
                "verse": "Finitimisque agitata fretis propter maris aestum"
            },
            {
                "verse": "Concutitur ventis pugnantibus, effurit intus"
            },
            {
                "verse": "Vis ingens, extra prohibet ventusque fretumque;"
            },
            {
                "verse": "Quod saepe euboico testantur litore Cumae,"
            },
            {
                "verse": "Et quondam vexata gravi Pelopeia motu."
            },
            {
                "verse": "Praeterea saepe occultis fornacibus ignis"
            },
            {
                "verse": "Aestuat, involvitque globos, siqua potis extra"
            },
            {
                "verse": "Rumpere, et imposito luctans sub pondere saevit"
            },
            {
                "verse": "Improbus, attollitque elato vertice colles;"
            },
            {
                "verse": "At postquam superas victor pervasit ad oras"
            },
            {
                "verse": "Spiritus, immistus fumo et caligine densa,"
            },
            {
                "verse": "Pulveream spargit tremefacta per oppida nubem,"
            },
            {
                "verse": "Immundum et cinerem iactat vicina per arva."
            },
            {
                "verse": "Aeoliam fama est Lyparen de rupe propinqua"
            },
            {
                "verse": "Hoc sensisse malum et lucem doluisse negatam;"
            },
            {
                "verse": "Aenariam quoque (certa manent vestigia) ut olim"
            },
            {
                "verse": "Idem agit in cineres glomeratus pulvis ad auras;"
            },
            {
                "verse": "Pulvereum queritur spargi Prochyte ardua nimbum,"
            },
            {
                "verse": "Illa solo fumante, gravi concussa ruina"
            },
            {
                "verse": "Spargit desertos incendia lata per agros."
            },
            {
                "verse": "Pertimuit mare flammigeros devolvier amnes,"
            },
            {
                "verse": "Incenseum et late scopulos super aera ferri."
            },
            {
                "verse": "Aestati atque hiemi male creditur, et tamen hudo"
            },
            {
                "verse": "Vere magis, seu cum pedibus fluit uva sub unctis,"
            },
            {
                "verse": "Tum saevit furor et bello sese arduus armat."
            },
            {
                "verse": "Quin etiam ut natura soli tractusque locorum est,"
            },
            {
                "verse": "Flumina nunc iter intorquent, nunc alta vorago"
            },
            {
                "verse": "Sorbet hians, nunc sicca fuit quae terra paludem"
            },
            {
                "verse": "Hausta facit, quae coeruleo circumflua ponto"
            },
            {
                "verse": "Continet, insiluit pelago quae iuncta manebat;"
            },
            {
                "verse": "Nunc nutare urbes, nunc et fluitare videmus"
            },
            {
                "verse": "Undarum in morem, dubio nunc verbere subter"
            },
            {
                "verse": "Quassari, aut sursum sullato pondere ferri,"
            },
            {
                "verse": "Horrendos nunc clamores ad sidera tolli,"
            },
            {
                "verse": "Nunc mugire solum, aut animas Acheronte remissas"
            },
            {
                "verse": "Auribus instrepere, aut equitem resonare sub armis;"
            },
            {
                "verse": "Sibilat ecce alibi, aut antro fremit aura recluso."
            },
            {
                "verse": "Vidimus antiquas veteris Dicearchidos arces"
            },
            {
                "verse": "Assiduam longo motu traxisse ruinam."
            },
            {
                "verse": "Bis messor legit spicas bis vinitor uvas."
            },
            {
                "verse": "Interea validi quatiebant moenia venti"
            },
            {
                "verse": "Funditus, atque imo versabant tartara Averno;"
            },
            {
                "verse": "Arebant sitiente solo sata, nec temere ullae"
            },
            {
                "verse": "Manabant coelo pluviae, tristisque per arva"
            },
            {
                "verse": "Squalor erat moerorque haerbis morientibus ingens."
            },
            {
                "verse": "Non usquam coeli rabies torrentior arsit."
            },
            {
                "verse": "At postquam cessit tremor ac solida arva quierunt,"
            },
            {
                "verse": "(Certa fides) terris cessit mare, reddidit agris"
            },
            {
                "verse": "Neptunnus longo tandem post tempore quod iam"
            },
            {
                "verse": "Abstulerat prius et victor ditione tenebat:"
            },
            {
                "verse": "Usqueadeo impellens variat vis. Ergo, age, coelum"
            },
            {
                "verse": "Inspice, si quando terrestribus aemula signis"
            },
            {
                "verse": "Arma ferant Mars bellipotens et Iupiter Ammon,"
            },
            {
                "verse": "Iupiter aerias qui fulmine concutit arces."
            },
            {
                "verse": "Hi tibi signa dabunt venientis ab aere motus,"
            },
            {
                "verse": "Quo tellus tremit incluso et gravida antra fatigat."
            },
            {
                "verse": "Nec vero aut tenebrae, aut nocturna silentia, cum iam"
            },
            {
                "verse": "Frigore concrescunt terrae et vis humida regnat,"
            },
            {
                "verse": "Sunt tantum metuenda, aut matutina pruina;"
            },
            {
                "verse": "Verum etiam mediis in solibus, atque ubi saevit"
            },
            {
                "verse": "Aestivus calor, et cum spiramenta retundit"
            },
            {
                "verse": "Sol medius retro et fumos compellit inertes,"
            },
            {
                "verse": "Et tellus tremit, et volucres erumpit in auras"
            },
            {
                "verse": "Spiritus indignans clauso circum aggere cingi."
            },
            {
                "verse": "Ipse vides, quotiens agitatis fluctibus aequor"
            },
            {
                "verse": "Tollitur et salsa spumant aspergine cautes,"
            },
            {
                "verse": "Litora tum sinuosa magisque magisque videri"
            },
            {
                "verse": "Curvari et solito maius, postquam alta quierint"
            },
            {
                "verse": "Aequora ventorumque simul gravis ira repressa est;"
            },
            {
                "verse": "Tum contra recto tractu maris ora videtur"
            },
            {
                "verse": "Tendere iter, summae in longum spectantur arenae,"
            },
            {
                "verse": "Ac nullas agitat sullatus spiritus undas."
            },
            {
                "verse": "Hic terras quatit inclusus, maria intima versat"
            },
            {
                "verse": "Exagitans, verritque auras; hic impete vasto"
            },
            {
                "verse": "Discindit nubes, explosaque fulmina torquet"
            },
            {
                "verse": "Cum tonitru, et rapidis illuminat aera flammis."
            },
            {
                "verse": "Hoc igitur cessante, aer silet undique, ut illum"
            },
            {
                "verse": "Dividat aequali interdum nubecula tractu,"
            },
            {
                "verse": "Tempore quo inclusus specubus longe aestuat intus"
            },
            {
                "verse": "Halitus arescens et humum quatit improbus, unde"
            },
            {
                "verse": "Tellus intremit et vacuis sonat icta cavernis."
            },
            {
                "verse": "Sed tamen et persaepe cavis furit abditus antris"
            },
            {
                "verse": "Infremitans, quando aereo se tramite contra"
            },
            {
                "verse": "Ventus agit vetat atque imis erumpere claustris;"
            },
            {
                "verse": "Tantum adeo variant et vis et causa movendi."
            },
            {
                "verse": "Spirat ad Ansancti vallem specus; hinc procul et grex"
            },
            {
                "verse": "Et pastor divertit iter, procul evolat ales,"
            },
            {
                "verse": "Incidat in saevam pennis ne lapsa mephitim"
            },
            {
                "verse": "Et cadat infelix subita exanimata ruina."
            },
            {
                "verse": "Spiramenta soli quondam tremor ille reclusit,"
            },
            {
                "verse": "Exhalat vis unde nocens per viscera terrae"
            },
            {
                "verse": "Conflictata diu tetroque infecta veneno."
            },
            {
                "verse": "Hinc necat afflatu misero sternitque animantes"
            },
            {
                "verse": "Saeva lues procul acta Erebo stygiisque cavernis."
            },
            {
                "verse": "An non Harporum in campis, garganide terra,"
            },
            {
                "verse": "Quaque celer dubiis ripas secat Aufidus undis,"
            },
            {
                "verse": "Effossa tellure vapor cerealibus horreis"
            },
            {
                "verse": "Inclusus subito exanimat, nec ut aera divum"
            },
            {
                "verse": "Accipiat, reddatve infossi exhaustor acervi?"
            },
            {
                "verse": "Usqueadeo inclusas pestes dira occupat auras."
            },
            {
                "verse": "Nunc, age, siquando aetherio delapsa ab olympo,"
            },
            {
                "verse": "Iris, ades, vatisque oculis permitte videndam,"
            },
            {
                "verse": "Dum genus et certos memorem quibus orta parentes;"
            },
            {
                "verse": "Nam te vel natale decus, vel sanguinis auctor"
            },
            {
                "verse": "Nobilitant, tu forma inter pulcherrima nymphas"
            },
            {
                "verse": "Spectanda et coelo et Musis celebranda canoris."
            },
            {
                "verse": "Pastorem fama est Phoebum peneida ad undam"
            },
            {
                "verse": "Incassum post absumptos in virgine fletus,"
            },
            {
                "verse": "Post deploratos totiens in cortice amores,"
            },
            {
                "verse": "Invitum ad superos ac munera nota redisse"
            },
            {
                "verse": "Solantem casus cithara ac testudine eburna;"
            },
            {
                "verse": "Paulatim irrepsisse novam sub pectore flammam"
            },
            {
                "verse": "Virginis Aeriae, solam quam Iuno ministris"
            },
            {
                "verse": "Praetulerat fidam thalamis gratisque sodalem"
            },
            {
                "verse": "Alloquiis, cui cura omnis quoque credita herilis;"
            },
            {
                "verse": "Tentanti in thalamos aditum insidiasque paranti"
            },
            {
                "verse": "Et reperisse viam casum, et docuisse repertam."
            },
            {
                "verse": "Oceano forte in magno sub Tethyos antra"
            },
            {
                "verse": "Iuno aberat, ducens laetam per pocula lucem;"
            },
            {
                "verse": "Aeria e thalamis ut erat lascivior annis"
            },
            {
                "verse": "Prodierat procul emotas spatiata per auras."
            },
            {
                "verse": "Prosilit e specula iuvenis, timidamque repente"
            },
            {
                "verse": "Occupat amplexu; tum, ne quis cernere posset,"
            },
            {
                "verse": "Nube cava involvit; mox, ad sua gaudia versus,"
            },
            {
                "verse": "Optatis fruitur thalamis gravidamque relinquit."
            },
            {
                "verse": "Illa uterum celans nono post mense gravatum"
            },
            {
                "verse": "Ponit honus; fratri praesto Lucina petenti"
            },
            {
                "verse": "Affuit, excepit neptem gremioque levatam"
            },
            {
                "verse": "Nubibus Aeriae prolem commendat alendam."
            },
            {
                "verse": "Ut crevit forma praestans et corpore nympha,"
            },
            {
                "verse": "Visaque digna deo proles, dum Iupiter illam"
            },
            {
                "verse": "Factus avus fovit gremio, miratus et ora"
            },
            {
                "verse": "Et crines flavos et lumina digna parente"
            },
            {
                "verse": "Et pharetram et quod, quem pater illi tradidit, arcum"
            },
            {
                "verse": "Lunabat, capita ut simul accurvata coirent,"
            },
            {
                "verse": "Solis ad occasus ut spicula solis ab ortu"
            },
            {
                "verse": "Mittat, ab occasu facile ut iaculetur ad ortum"
            },
            {
                "verse": "Neptis avo digna, simul et patre digna virago."
            },
            {
                "verse": "Iupiter ob meritum speculo donavit, ubi omnem"
            },
            {
                "verse": "Aera prospiceret, terras pontumque videret,"
            },
            {
                "verse": "Quo foret et nymphis etiam spectabilis ipsis."
            },
            {
                "verse": "Nate, igitur siquando sedens aestate sub altis"
            },
            {
                "verse": "Porticibus, forte aut nemorum viridante sub umbra"
            },
            {
                "verse": "Auratum admoris labris sitientibus amnem,"
            },
            {
                "verse": "Ne pigeat, simul ac gelidum cratera liquorem"
            },
            {
                "verse": "Hauseris, ardentem ad solem atque ad lampada Phoebi"
            },
            {
                "verse": "Sistere, post altam tua lumina ferre sub umbram;"
            },
            {
                "verse": "Illicet aspicies solem laquearibus ipsis"
            },
            {
                "verse": "Fornicibus sive in mediis altave columna"
            },
            {
                "verse": "Fulgere, oppositam radius dum flectit in oram"
            },
            {
                "verse": "Lubricus effusoque super loca lumine lambit."
            },
            {
                "verse": "Haud aliter, levi in nube coeloque quieto"
            },
            {
                "verse": "Obliquus cum se radiorum impegerit ardor"
            },
            {
                "verse": "Nubila per, conversa acies in fronte resultat;"
            },
            {
                "verse": "Flectuntur retro radii, fit protinus arcus"
            },
            {
                "verse": "Ille quidem varios ducens e nube colores."
            },
            {
                "verse": "Ut viridi quotiens ligno color haeserit ignis,"
            },
            {
                "verse": "Flamma rubet madida referens a matre virorem,"
            },
            {
                "verse": "Forsitan et, cum nube cava se ostentat imago,"
            },
            {
                "verse": "Coeruleum videas, qui non est ipse, colorem."
            },
            {
                "verse": "Ac memini, dum castra sequor mavortiaque arma,"
            },
            {
                "verse": "Qua praeceps sese tiburna rupe volutus"
            },
            {
                "verse": "Fert Anio multaque cadens aspergine sudat,"
            },
            {
                "verse": "Fumosa fulgere super conspergine claram"
            },
            {
                "verse": "Irin et aurato iacientem spicula cornu."
            },
            {
                "verse": "Et iam sol medium clarus peragrabat olympum;"
            },
            {
                "verse": "Mox, ubi sidereis nox fusca supervenit alis,"
            },
            {
                "verse": "Improvisi adsunt Austris madidantibus himbres,"
            },
            {
                "verse": "Liquitur in latices coelum, lutulentus et antro"
            },
            {
                "verse": "Prosilit, ac ripis Anio caput extulit altis"
            },
            {
                "verse": "Indignans, liquidos rapidis torrentibus amnes"
            },
            {
                "verse": "Foedari et moestas arceri a fonte Napaeas."
            },
            {
                "verse": "Nec flavescentem aspiciens miraberis arcum"
            },
            {
                "verse": "Puniceo viridem si addas; rarescit uterque"
            },
            {
                "verse": "Nam simul, et flavum miscent utrinque colorem."
            },
            {
                "verse": "Nec vero cum sol medium lustrabit olympum"
            },
            {
                "verse": "(Urit enim fervetque adeo, ut, quae densa, relaxet),"
            },
            {
                "verse": "Thaumantis natam aspicies, quanquam horrida, quando"
            },
            {
                "verse": "Bruma riget, mediis liceat vidisse diebus."
            },
            {
                "verse": "Ergo cum adveniet simul et cum deciderit sol,"
            },
            {
                "verse": "Iris ab adverso capiet data signa parente,"
            },
            {
                "verse": "Luce quidem; quanquam in tenebris, sub nocte maligna,"
            },
            {
                "verse": "Aurea cum pleno radiat Latonia vultu,"
            },
            {
                "verse": "Tum quoque curvato meditatur spicula cornu."
            },
            {
                "verse": "Et quoniam obliquum ad solem adversumque parentem"
            },
            {
                "verse": "Apparet longe oppositis in partibus iris,"
            },
            {
                "verse": "Iccirco non in gyrum, non cogit in orbem"
            },
            {
                "verse": "Sese audax, neque enim est ipsi circumdata soli,"
            },
            {
                "verse": "Unde referre queat speciem toto ore rotundam."
            },
            {
                "verse": "Saepe etiam duplicem in tenebris est cernere lunam,"
            },
            {
                "verse": "Nube novam referente alia sub imagine formam."
            },
            {
                "verse": "Ipsa sua speculum dextra tenet, et videt ora"
            },
            {
                "verse": "Altera nympha sua, et quibus haec quoque lumina cernit,"
            },
            {
                "verse": "Una quidem facies, speculo referente secundam."
            },
            {
                "verse": "Ergo et in aeria talem se nube figura"
            },
            {
                "verse": "Ingeminata refert, speculi se margine qualem"
            },
            {
                "verse": "Nympha super, vitrea et similem se reddit in umbra."
            },
            {
                "verse": "Sed neque cum solem aut ipsum, solisve sororem"
            },
            {
                "verse": "Aut rutila circum, aut atra caligine cingi"
            },
            {
                "verse": "Prospicies, alium credas duxisse colorem;"
            },
            {
                "verse": "Nam vapor in causa est, qui, cum fulgentibus astris"
            },
            {
                "verse": "Offundit sese obtundens radiantia tela,"
            },
            {
                "verse": "Inficit hic nostros infecto lumine sensus,"
            },
            {
                "verse": "Frustraturque oculos falsa sub imagine captos"
            },
            {
                "verse": "Luna magis, luna hamatis minus apta sagittis."
            },
            {
                "verse": "Tu tamen, offusa quotiens caligine cernes"
            },
            {
                "verse": "Paulatim elabi et claro mox lumine ferri,"
            },
            {
                "verse": "Tranquillam licet exspectes noctemque diemque."
            },
            {
                "verse": "Sin multis simul effundent se partibus ipsae"
            },
            {
                "verse": "Collectae in gyrum nubes (nulla est mora) venti"
            },
            {
                "verse": "Diversis simul erumpent de partibus, ut iam"
            },
            {
                "verse": "Involvant coelumque simul terrasque fretumque,"
            },
            {
                "verse": "Vix adeo ut stabulis sint tuta armenta sub ipsis."
            },
            {
                "verse": "Semper enim, qua diffracto vapor evolat orbe,"
            },
            {
                "verse": "Illa parte ruent populantes nubila venti."
            },
            {
                "verse": "Quin etiam qua se incandens nocte extulit ignis,"
            },
            {
                "verse": "Ille quidem claro signans liquidum aera tractu,"
            },
            {
                "verse": "Inde ruet portis quamprimum ventus apertis."
            },
            {
                "verse": "Ergo, et cum excussit rapidus sol omnia late,"
            },
            {
                "verse": "Et cum victa gelu glacie et concreta malignum"
            },
            {
                "verse": "Horrescit tellus frigus, tunc aequora longe"
            },
            {
                "verse": "Pacem agitant, nulli versant super aera venti,"
            },
            {
                "verse": "Ac tranquilla quies pacato regnat in orbe."
            },
            {
                "verse": "Ast, ubi se nebulae tollunt, indensat et auras"
            },
            {
                "verse": "Caligo fumosa agitans, hic aggere rupto"
            },
            {
                "verse": "Spiritus ad superas sensim sese exerit oras,"
            },
            {
                "verse": "Moxque ruit portis emissus ventus apertis."
            },
            {
                "verse": "Ipsa etenim ventos tellus alit, eque refuso"
            },
            {
                "verse": "Emittit foecunda sinu: sol hos pater actis"
            },
            {
                "verse": "Educit radiis, perque aera trudit apertum."
            },
            {
                "verse": "Illi iter intendunt cursu, passimque vagando"
            },
            {
                "verse": "Concipiunt vires, collectaque robora firmant,"
            },
            {
                "verse": "Donec vel coelo irati dominentur et undis,"
            },
            {
                "verse": "Et quatiant validas inimicis flatibus arces."
            },
            {
                "verse": "Haud aliter quam, cum liquidis caput extulit antris"
            },
            {
                "verse": "Eridanus, molem ingentem rapit undique aquarum"
            },
            {
                "verse": "Progrediens, fervetque vagus per adorea culta,"
            },
            {
                "verse": "Huc illuc sinuosa agitans secum agmina volvit,"
            },
            {
                "verse": "Rumpit et in pontum superatis fluctibus audax."
            },
            {
                "verse": "Ventorum quoque certa dabunt tibi signa cometae,"
            },
            {
                "verse": "Illi etiam belli motus feraque arma minantur,"
            },
            {
                "verse": "Magnorum et clades populorum et funera regum;"
            },
            {
                "verse": "Ut, cum seu coeli occasum, seu solis ad ortum"
            },
            {
                "verse": "Extulerint caput infelix et crine minaci,"
            },
            {
                "verse": "(Horrendum) late implerint terroribus urbes."
            },
            {
                "verse": "Si steterint certoque loco vestigia figent,"
            },
            {
                "verse": "Finitimi bello invadent, civiliaque arma"
            },
            {
                "verse": "Foedabunt socias cognato sanguine dextras;"
            },
            {
                "verse": "Sin ortum tendent versus, peregrina moveri"
            },
            {
                "verse": "Bella scias, hostemque externis affore ab oris."
            },
            {
                "verse": "Tu vero, quod decernit mavortius ignis"
            },
            {
                "verse": "Infelix coeli sidus, quod nuntius arcas,"
            },
            {
                "verse": "Hoc dirum imprimis statues signare cometen."
            },
            {
                "verse": "Ipsi etiam tibi signa dabunt manifesta colores."
            },
            {
                "verse": "Halitus ille autem aestivam sullatus in oram,"
            },
            {
                "verse": "Mole ingens, tractu longusque et plurimus ipso,"
            },
            {
                "verse": "Multa etiam fomenta ferens, concepit ubi ignes,"
            },
            {
                "verse": "Flammatos ignes et late incendia serpunt,"
            },
            {
                "verse": "Fit coma quae rutilum spargat de vertice crinem"
            },
            {
                "verse": "Et longo fumosa trahat vestigia passu;"
            },
            {
                "verse": "Sed solem solisque viam declinat, ad Arcton"
            },
            {
                "verse": "Saepe iter intendens, celeri nunc concitus axe,"
            },
            {
                "verse": "Nunc lento temone premens tardantia lora."
            },
            {
                "verse": "Nam memini, quondam icario de sidere lapsum"
            },
            {
                "verse": "Squalentem praeferre comam, tardoque meatu"
            },
            {
                "verse": "Flectere sub gelidum Boreae penetrabilis orbem;"
            },
            {
                "verse": "Hinc rursum praeferre caput cursuque secundo"
            },
            {
                "verse": "Vertere in occasum ac laxis insistere habenis"
            },
            {
                "verse": "Donec agenorei sensit fera cornua Tauri."
            },
            {
                "verse": "Ergo inter sese adversis concurrere signis"
            },
            {
                "verse": "Hinc Turcas, illinc Parthorum examina vidit"
            },
            {
                "verse": "Euphrates belli medius; caput extulit alveo"
            },
            {
                "verse": "Armorum sonitu excitus mavortius Ister."
            },
            {
                "verse": "Vix nunquam maiore alias in praelia ventum est"
            },
            {
                "verse": "Mole virum; lati manarunt sanguine campi,"
            },
            {
                "verse": "Horruit oceanus, dum tot procul amne cruento"
            },
            {
                "verse": "Versat Rhenus agens simul arma virosque ducesque;"
            },
            {
                "verse": "Cognatos enses atque impia comminus arma"
            },
            {
                "verse": "Sustulit assuetis gaudens Hispania bellis,"
            },
            {
                "verse": "Obstupuit gemuitque simul maurisia Calpe"
            },
            {
                "verse": "Ingentes velorum alas crepitantiaque arma"
            },
            {
                "verse": "Oceano et freta lata citis spumantia remis,"
            },
            {
                "verse": "Mox tingitanis saevire incendia tectis,"
            },
            {
                "verse": "Atque amnes tabo squalere et sanguine campos."
            },
            {
                "verse": "Non alias venti pelago incubuere tumenti"
            },
            {
                "verse": "Maiores, non aeolii rex carceris unquam"
            },
            {
                "verse": "Saevius infremuit ruptoque immugiit antro."
            },
            {
                "verse": "Delituit ripis imo et caput abdidit alveo"
            },
            {
                "verse": "Undarum pater Eridanus, sitientibus amnes"
            },
            {
                "verse": "Excessere antris; moestae et sine numine nymphae"
            },
            {
                "verse": "Fuderunt nullus terra arescente liquores."
            },
            {
                "verse": "Interea nullus coelo demittitur himber,"
            },
            {
                "verse": "Arescunt haerbae passim sitientibus arvis,"
            },
            {
                "verse": "Pratorum perit omnis honos, nemora alta laborant"
            },
            {
                "verse": "Aestibus, invitoque cadunt e stipite frondes,"
            },
            {
                "verse": "In dirum transit cinerem de gramine cespes;"
            },
            {
                "verse": "Vota Iovem non ulla movent ingrata, nec ullum"
            },
            {
                "verse": "Incensis aris meritum sensusve malorum,"
            },
            {
                "verse": "Languentes impune cadunt cum matribus hedi,"
            },
            {
                "verse": "Exanimesque iacent passim cum matribus agni,"
            },
            {
                "verse": "Infelix animam convulso in cespite linquit"
            },
            {
                "verse": "Taurus et ingentem ipse cadens dat mole ruinam,"
            },
            {
                "verse": "Nec bellator equus non sicco in margine fontis"
            },
            {
                "verse": "Moeret et assuetis moriens caput abdit arenis;"
            },
            {
                "verse": "Strata dolent armenta boumque armentaque equorum."
            },
            {
                "verse": "Exitio sitis est etiam pastoribus, ut iam"
            },
            {
                "verse": "Emigret calabris procul armentarius agris"
            },
            {
                "verse": "Aeger, agens parvos aegra cum coniuge natos."
            },
            {
                "verse": "Usqueadeo infandam in rabiem fera saevit Erinnys,"
            },
            {
                "verse": "Et dirus quatit in terras iacula aspra cometes."
            },
            {
                "verse": "Nate, etiam siquando oculos ad sidera tollens"
            },
            {
                "verse": "Albentem coeli tractum mirabere, forsan"
            },
            {
                "verse": "Addubites quae causa viam signaverit, an sit"
            },
            {
                "verse": "Halitus idem auctor, longo quem tramite ductum"
            },
            {
                "verse": "Stellarum densus circum se complicat ordo;"
            },
            {
                "verse": "Quippe vagus solem fugiens torrentiaque astra"
            },
            {
                "verse": "In laevum dextrumque latus declinat, et ipsa"
            },
            {
                "verse": "Raptatus circum coeli vertigine candet,"
            },
            {
                "verse": "Sideribus late sparsus, pallentiaque ora"
            },
            {
                "verse": "Stellarum atque amnes lactis sub imagine praefert."
            },
            {
                "verse": "Nanque acies obtusa, et non penetrabile lumen,"
            },
            {
                "verse": "Et series numerosa, minutaque corpora parvis"
            },
            {
                "verse": "In spatiis versata procul candere videntur,"
            },
            {
                "verse": "Dum nequeunt radios iaculari et stringere flammam,"
            },
            {
                "verse": "Candet et a multa caligine consitus aer,"
            },
            {
                "verse": "Hinc illinc agitata et lactea constat imago."
            },
            {
                "verse": "Nec tibi non fera sunt saevorum nota Gigantum"
            },
            {
                "verse": "Praelia, non phlegraea phalanx superumque labores"
            },
            {
                "verse": "Intentansque deum excidium briareius ensis."
            },
            {
                "verse": "Ergo illi simul ingentes involvere montes"
            },
            {
                "verse": "A Boreaque Austroque, ingens simul ardor utrinque,"
            },
            {
                "verse": "Utrinque et metus ingens exitiumque paratum."
            },
            {
                "verse": "Terra novum auxilium natis tulit: excitat antris"
            },
            {
                "verse": "Nigrantisque globos fumorum et sidera foedat"
            },
            {
                "verse": "Pulveribus, tetra offendens caligine divum"
            },
            {
                "verse": "Attonitas acies atque arma micantia frustra."
            },
            {
                "verse": "Cedebat rerum genitor, cedebat et ipse"
            },
            {
                "verse": "Bellipotens Mavors, frustra Latonia tendit"
            },
            {
                "verse": "Dictaeos arcus; nigrantem ex axe Booten"
            },
            {
                "verse": "Excussat caligo, haurit globus Oriona"
            },
            {
                "verse": "Pulvereus caecum capulo dum sustulit ensem."
            },
            {
                "verse": "Ecce autem flammis et luce coruscus heoa"
            },
            {
                "verse": "Phoebus adest; Phoebum sensit nox. Illicet ipse"
            },
            {
                "verse": "Restituitque aciem, et dextra laevaque coegit"
            },
            {
                "verse": "Cedere fumificum discusso pulvere nimbum."
            },
            {
                "verse": "Ergo ubi laurigeris victoria constitit alis"
            },
            {
                "verse": "Et coelo pax nota redit, monumenta quod essent"
            },
            {
                "verse": "Antiquae pugnae, volucres subsidere fumos"
            },
            {
                "verse": "Et statuit pater et solio sic iussit ab alto."
            },
            {
                "verse": "Atque hinc pulvereus manet inter sidera limes,"
            },
            {
                "verse": "Qua victor pepulit flammato turbine Phoebus."
            },
            {
                "verse": "Nec vero naturae omnis vis cognita, quando"
            },
            {
                "verse": "Multa latent; tamen et causas scitamur, et unde"
            },
            {
                "verse": "Proveniant. Candorque viae limesque per astra"
            },
            {
                "verse": "Fusus in incerto est; nebulas in sidere Cancri"
            },
            {
                "verse": "Anne eadem caligo, eadem quoque causa notarit,"
            },
            {
                "verse": "Hoc quoque in incerto est; nam plura subesse videntur,"
            },
            {
                "verse": "Quae certent ratione eadem, aut adversa repugnent,"
            },
            {
                "verse": "Lactea cur niveo canescat semita tractu,"
            },
            {
                "verse": "Cur nebulosa cavo pallescunt sidera vultu."
            },
            {
                "verse": "Hinc ego digrediens fontes te, nate, docebo,"
            },
            {
                "verse": "Et cur perpetuis decurrant flumina venis;"
            },
            {
                "verse": "Extremus labor et vigilatae ad lumina noctes:"
            },
            {
                "verse": "Tu mea dicta, puer, memori nunc accipe corde."
            },
            {
                "verse": "Spiritus hic (Graii fecerunt aera nomen),"
            },
            {
                "verse": "Qui terras pontumque levi circumtegit umbra"
            },
            {
                "verse": "Et penetrat rimosa means in viscera terrae,"
            },
            {
                "verse": "(Certa fides) facile humentem permanat in undam"
            },
            {
                "verse": "In liquidumque coit contracto frigore rorem;"
            },
            {
                "verse": "Mox abit in latices et ripis plenior errat,"
            },
            {
                "verse": "Et magno labens intrat cum murmure pontum,"
            },
            {
                "verse": "Armatus etiam raptans ad litora classes."
            },
            {
                "verse": "Ipse vides saepe in foribus sudantia saxa,"
            },
            {
                "verse": "Et guttas de marmoreis stillare columnis"
            },
            {
                "verse": "(Nanque aer circumfusus dum frigora sentit"
            },
            {
                "verse": "Paulatim sese cogit, mox defluit humor"
            },
            {
                "verse": "Ille quidem sicco ducens e marmore guttas);"
            },
            {
                "verse": "Speluncis quoque de gelidis manare liquorem"
            },
            {
                "verse": "Continuum, unde fluunt crepitanti murmure rivi."
            },
            {
                "verse": "Si Rhenum Rhodanumque videns magnumque Garumnam,"
            },
            {
                "verse": "Aut Hebrum Eridanumve, aut clari nominis Istrum,"
            },
            {
                "verse": "Aut qui per latos populos mare pervenit Indus,"
            },
            {
                "verse": "Aut septengemini rumpunt qua flumina Nili,"
            },
            {
                "verse": "Perscrutere ortum et fontis sacra antra reclusi,"
            },
            {
                "verse": "(Non dubium) invenies summis e montibus illos"
            },
            {
                "verse": "Delabi, genus et gelidis deducere ab antris."
            },
            {
                "verse": "Nanque aer terrae immistus molemque sub ipsam"
            },
            {
                "verse": "Inclusus, montana rigens ut frigora sensit,"
            },
            {
                "verse": "In stillas abit et longo fluit agmine multus,"
            },
            {
                "verse": "Desuper ima petens, donec iam viribus auctis"
            },
            {
                "verse": "Erumpit vallo atque in campos turgidus exit."
            },
            {
                "verse": "Multum etiam stillante solo nivibusque liquatis"
            },
            {
                "verse": "Auxilium accedit venis tellure sub ipsa,"
            },
            {
                "verse": "Multum etiam nebulosa iugis immanibus aura,"
            },
            {
                "verse": "Tabescens coelo gelido cum stringitur humor,"
            },
            {
                "verse": "Unde sibi occulti sumunt alimenta meatus."
            },
            {
                "verse": "Nec vero, quamvis solido stet robore tellus"
            },
            {
                "verse": "Mole sua gravis et denso se robore firmet,"
            },
            {
                "verse": "Non vastis intus specubus patet atque hiat alte"
            },
            {
                "verse": "Immensum ductis abrupta sede cavernis;"
            },
            {
                "verse": "E quibus aut Euri sparsim funduntur anhelis"
            },
            {
                "verse": "Faucibus hadriacosque attollunt flatibus aestus"
            },
            {
                "verse": "Et stragem dant arboribus tectisque ruinam,"
            },
            {
                "verse": "Aut amnes subter lapsi de montibus altis"
            },
            {
                "verse": "Erumpunt cursu rapido et solida aequora findunt."
            },
            {
                "verse": "Quippe aer antro inclusus lentescit in undam"
            },
            {
                "verse": "Frigida sub loca, et aeternum fluit abditus humor"
            },
            {
                "verse": "Aeterno de fonte liquens. Hinc caspia claustris"
            },
            {
                "verse": "Antra tot accipiunt fontes, tot flumina, mox quae"
            },
            {
                "verse": "Rursum diversis emergunt partibus orbis,"
            },
            {
                "verse": "In mare seu tacitis delapsa meatibus intrant;"
            },
            {
                "verse": "Quin et qua herculei rident sata lata Tarenti,"
            },
            {
                "verse": "Qui piger humectat flaventia culta Galesus"
            },
            {
                "verse": "Saxa subit tacitusque cavo se condit in antro;"
            },
            {
                "verse": "Condit et in latebris Nilus, post liber apertis"
            },
            {
                "verse": "Insultat campis septeno et gurgite fertur,"
            },
            {
                "verse": "Felix fruge nova foecundisque huber aristis."
            },
            {
                "verse": "Est praecutinis in montibus horrida cautes,"
            },
            {
                "verse": "(Indigenae vocitant Cornu) de vertice cuius"
            },
            {
                "verse": "Manat aquae gelidus per saxa rigentia torrens."
            },
            {
                "verse": "Hunc non antra cavi montis, non humida vallis"
            },
            {
                "verse": "Eruptat, non vis superas impellit ad oras;"
            },
            {
                "verse": "Verum aer ripae admotus circumque supraque"
            },
            {
                "verse": "Rimosoque latens sub fomite sudat, ut ipsum"
            },
            {
                "verse": "Frigus et algentem sensit per membra rigorem,"
            },
            {
                "verse": "Stillatimque cadit fluitans cursumque secundat."
            },
            {
                "verse": "Ergo et perpetuus tenor est stillantibus undis,"
            },
            {
                "verse": "Perpetuique fluunt fontes et flumina et amnes,"
            },
            {
                "verse": "Perpetuum quoniam servat natura tenorem"
            },
            {
                "verse": "Aeris, aeriam sese vertentis in undam."
            },
            {
                "verse": "Nec vero faciles nymphae, quis flumina cordi"
            },
            {
                "verse": "Et sacri fontes atque antra liquentia rivis,"
            },
            {
                "verse": "Non ipsae dulcis latices, non larga ministrant"
            },
            {
                "verse": "Pocula, non gratas longe sitientibus undas."
            },
            {
                "verse": "Ergo nudatis pedibusque et pectore nudo"
            },
            {
                "verse": "Coeruleae per stagna agitant liquentia nymphae,"
            },
            {
                "verse": "Alternisque implent undantes roribus urnas,"
            },
            {
                "verse": "Alternis simul effundunt: tum murmure magno"
            },
            {
                "verse": "It praeceps per saxa sonans spumantia rivus,"
            },
            {
                "verse": "Mox crescens findit tacito plana aequora cursu."
            },
            {
                "verse": "Nunc fessae laetas ducunt per prata choreas"
            },
            {
                "verse": "Arboribus tectae ac circumvariantibus umbris,"
            },
            {
                "verse": "Nunc tenues mulcent gratis concentibus auras,"
            },
            {
                "verse": "Aut amne in medio ludunt, vitreisque sub undis"
            },
            {
                "verse": "Lascivae alternant agiles per brachia motus,"
            },
            {
                "verse": "Lubricaque intorquent niveis vestigia plantis."
            },
            {
                "verse": "Enatat haec levesque manus et brachia monstrat,"
            },
            {
                "verse": "Aut tenerum latus, aut molles cum poplite suras;"
            },
            {
                "verse": "Desilit illa petens imum, splendetque sub undis"
            },
            {
                "verse": "Marmoreum foemur et cervix argentea et illae"
            },
            {
                "verse": "Deducunt coelo divos quae ad furta papillae;"
            },
            {
                "verse": "Mox resilit flavumque caput nigrantiaque effert"
            },
            {
                "verse": "Lumina, tum niveo quae purpura fulget in ore."
            },
            {
                "verse": "Hic aliquis cannosa latens post flumina pastor,"
            },
            {
                "verse": "Agrestis deus et Satyrorum e stirpe procaci,"
            },
            {
                "verse": "Concepit postquam ardentem sub pectore flammam,"
            },
            {
                "verse": "Huc illuc oculos agit et suspiria ducit,"
            },
            {
                "verse": "Insertatque caput cannis, refugitque videri,"
            },
            {
                "verse": "Dumque videt, frigetque simul fervetque, cupitque,"
            },
            {
                "verse": "Desperatque, audetque, feroxque libidine in undas"
            },
            {
                "verse": "Desilit, atque cadens sonitum dedit. At chorus antrum"
            },
            {
                "verse": "Attonitus petit et latebris sese abdit opertis:"
            },
            {
                "verse": "Ipse deus vano frustratur gaudia tactu."
            },
            {
                "verse": "Nec sapor, aut color ullus aquis fluvialibus. Ipsae"
            },
            {
                "verse": "Tellure hos de matre trahunt; hinc saepe venenum,"
            },
            {
                "verse": "Saepe salus: adeo variat tellusque solumque."
            },
            {
                "verse": "Terra salutiferas vires, eadem ipsa nocentes"
            },
            {
                "verse": "Praebet aquis, succoque suo prodestque nocetque."
            },
            {
                "verse": "Terra eadem argento large foecunda, sed aer"
            },
            {
                "verse": "Huber aquis, Nereique novas hinc sufficit undas,"
            },
            {
                "verse": "Praecipue tamen arctoo sub cardine, qua se"
            },
            {
                "verse": "Vis ingens cohibet, quaque et sol languidus errat"
            },
            {
                "verse": "Defessus spatiis obliquo et tractus ab orbe."
            },
            {
                "verse": "Inde perennis aquae manat fluor, oceanusque"
            },
            {
                "verse": "Aestuat, arctooque fluunt e cardine rivi."
            },
            {
                "verse": "Baiano sed ne fumare in litore thermas"
            },
            {
                "verse": "Mirere, aut liquidis fluitare incendia venis;"
            },
            {
                "verse": "Vulcani fora sulfureis incensa caminis"
            },
            {
                "verse": "Ipsa monent, late multum tellure sub ima"
            },
            {
                "verse": "Debacchari ignem camposque exurere opertos."
            },
            {
                "verse": "Inde fluit calidum referens ex igne vaporem"
            },
            {
                "verse": "Unda fugax, tectis fervent et balnea flammis."
            },
            {
                "verse": "Hinc etiam salsum fontes traxere saporem,"
            },
            {
                "verse": "Et laticem longe ingratus infecit amaror"
            },
            {
                "verse": "Tellure incocta exsudans cinerique maligno,"
            },
            {
                "verse": "Quem liquit quondam accensis fornacibus ignis,"
            },
            {
                "verse": "Post aevo extinctus longo monumenta relinquit"
            },
            {
                "verse": "Exustum cinerem et cocto sola subdita saxo."
            },
            {
                "verse": "Hinc alibi exhaustos antris putealibus amnes"
            },
            {
                "verse": "Vulcano fervente coquunt, dum crassior humor"
            },
            {
                "verse": "Stringitur, inque salem tepidae cessere lacunae,"
            },
            {
                "verse": "Ast alibi in lapidem transit liquor; usque adeo vis"
            },
            {
                "verse": "Telluris variat. Videas lapidescere Sarni"
            },
            {
                "verse": "Coeruleo sub fonte alnum filicisque maniplos"
            },
            {
                "verse": "Et paleae intortos lento cum vimine culmos."
            },
            {
                "verse": "Decurrit tenui labens aspergine rivus"
            },
            {
                "verse": "Rupe venafrana, fessus quem saepe viator"
            },
            {
                "verse": "Incusat gelidos raptim occuluisse liquores;"
            },
            {
                "verse": "Saepe repentinos fracto de monte tumultus"
            },
            {
                "verse": "Erumpentis aquae timuit sub vomere taurus."
            },
            {
                "verse": "Ipsa sua nunc dives opes natura profundit,"
            },
            {
                "verse": "Nunc retrahit defessa manum seque ipsa remittit;"
            },
            {
                "verse": "Hic lactis fluitare amnen sua ad hubera mater"
            },
            {
                "verse": "Laetatur, dolet hic omnem obriguisse liquorem."
            },
            {
                "verse": "Materiam saepe ingenio instrumenta vel arti"
            },
            {
                "verse": "Deficere, ipse operis prudens dolet auctor et actor."
            },
            {
                "verse": "Nunc ergo ingentisque animos viresque valentis"
            },
            {
                "verse": "Prae se fert natura opibusque et robore pollens,"
            },
            {
                "verse": "Nunc inculta situ longaque effeta senecta"
            },
            {
                "verse": "Languescit propriumque negat retinere vigorem;"
            },
            {
                "verse": "Dum reparat vires renovataque robora firmat,"
            },
            {
                "verse": "Ipsa suos tunc plena sinus uterumque relaxat,"
            },
            {
                "verse": "Quique vigor fuit ante, refert se ad munera nota."
            },
            {
                "verse": "Nec vero casusque inopes cessantiaque arma"
            },
            {
                "verse": "Naturae, nec rursus opes luxumque fluentem"
            },
            {
                "verse": "Non hominum, non alituum genus et pecus et grex"
            },
            {
                "verse": "Squamigerum sensere, grave et doluere ruina;"
            },
            {
                "verse": "Hinc etenim miseranda lues mortalibus, hinc et"
            },
            {
                "verse": "Dira fames saevitque malum per vulnus utrunque."
            },
            {
                "verse": "Ammonem fama est mediis sub noctibus altum"
            },
            {
                "verse": "Fervere et in mediis rursum frigere diebus;"
            },
            {
                "verse": "Causa quidem vel certa subest, nam frigora noctis"
            },
            {
                "verse": "Intus alunt ignes nocte et vapor aestuat intus,"
            },
            {
                "verse": "Unde fluunt calidi noctis per tempora rivi;"
            },
            {
                "verse": "Luce autem, cum sol terras populatur et ardens"
            },
            {
                "verse": "Exhalat vis, tum venae recreantur hiantes,"
            },
            {
                "verse": "Unde redit gelidus sua per vestigia torrens."
            },
            {
                "verse": "Rara igitur natura soli, quae frigora lunae,"
            },
            {
                "verse": "Quae solem facile admittit resoluta diurnum;"
            },
            {
                "verse": "Hinc facile et recreat sese et fervescit in horas."
            },
            {
                "verse": "Hinc terrae varium mutat fons ipse tenorem"
            },
            {
                "verse": "Longinquo veniens loca per variantia ductu;"
            },
            {
                "verse": "Nam neque sese orbe ex alio vis torrida solis"
            },
            {
                "verse": "Immittens penetretque uterum et gravida hubera terrae,"
            },
            {
                "verse": "Immensumque maris spatium, tantumque profundi."
            },
            {
                "verse": "Horrescit quoque lucanis in saltibus antrum,"
            },
            {
                "verse": "Unde petunt trepidi afflictis oracula rebus,"
            },
            {
                "verse": "Praecipitat longo immanis descensus hiatu;"
            },
            {
                "verse": "Septem arae circum et fumos flant thura sabaeos;"
            },
            {
                "verse": "Antistes Zeno lituum tenet, et vocat ore"
            },
            {
                "verse": "Praesentemque deum, et pia numina sistit ad aram;"
            },
            {
                "verse": "Turba favet, mox et voti damnata recedit."
            },
            {
                "verse": "Ipse autem fruiturque diis atque imperat antro,"
            },
            {
                "verse": "Unde fluit gelidus salebroso fonte Trigella,"
            },
            {
                "verse": "Arescitque hieme in media atque aestate liquescit."
            },
            {
                "verse": "Vere novo, cum se tellus adaperta relaxat,"
            },
            {
                "verse": "Tum videas tecto ex antri stillare fluentum,"
            },
            {
                "verse": "Hic rivos fluitare, illic concrescere fontem"
            },
            {
                "verse": "In clatros; hiat ecce alibi fumosa vorago,"
            },
            {
                "verse": "Unde aditus imi ad manes et tartara mundi;"
            },
            {
                "verse": "Parte alia sonat abruptis specus atra cavernis,"
            },
            {
                "verse": "(Horrendum) ruit acta repente canalibus unda"
            },
            {
                "verse": "Occultis siccoque diu devolvitur alveo."
            },
            {
                "verse": "Pastores, cohibete gregem sitientem et ab unda"
            },
            {
                "verse": "Pellite; non foetum optatum, non hubera vaccae"
            },
            {
                "verse": "Distenta aut tenerum cum matre aspexerit agnum"
            },
            {
                "verse": "Errantem, qui pota frequens ad flumina pastum"
            },
            {
                "verse": "Egerit armentum et crudo saturaverit amni:"
            },
            {
                "verse": "Capripedis potuit tantum dolor iraque Fauni."
            },
            {
                "verse": "Luserat aspernata procum Ripenia et hudis"
            },
            {
                "verse": "Abdita fluminibus detestabatur. Ibi amens"
            },
            {
                "verse": "Deturbatque pedum pecudesque a fonte repellit"
            },
            {
                "verse": "Inclamans: \"Nulli foetus, non ulla propago"
            },
            {
                "verse": "Sit pecudi, quotiens sitentia guttura ad undam"
            },
            {
                "verse": "Admorit, potoque gravis de flumine abibit:"
            },
            {
                "verse": "Semamnem fugitate boves, fugitate capellae.\""
            },
            {
                "verse": "Iratusque gregi in nemus et loca sola recedit."
            },
            {
                "verse": "At cum declinat rapidus sol et fugit annus,"
            },
            {
                "verse": "Ac lassata situ tellusque effeta senescit,"
            },
            {
                "verse": "Aruit et venis humor, mirabere fontem"
            },
            {
                "verse": "Vel biduo effluxisse, ac flumina tanta requirens"
            },
            {
                "verse": "Incusesque deos naturaeque abdita damnes."
            },
            {
                "verse": "Sed nec perpetuae sedes sunt fontibus ullae,"
            },
            {
                "verse": "Aeterni aut manant cursus. Mutantur in aevum"
            },
            {
                "verse": "Singula et inceptum alternat natura tenorem,"
            },
            {
                "verse": "Quodque dies antiqua tulit, post auferet ipsa."
            },
            {
                "verse": "Hoc mare, quod nunc ingenti duo litora tractu"
            },
            {
                "verse": "Europam Libyamque secat (non fabula), quondam"
            },
            {
                "verse": "Tellus una fuit; medio stetit aequore taurus"
            },
            {
                "verse": "Insudans sulco atque attrito vomere fessus,"
            },
            {
                "verse": "Nunc mersa tellure natat vento acta carina."
            },
            {
                "verse": "Vulcano sacra et fumoso vertice anhelans"
            },
            {
                "verse": "Insula, Cyclopum horrisonis incudibus antrum,"
            },
            {
                "verse": "Nulla olim; nunc nulla Elice nonacria, ut illam"
            },
            {
                "verse": "Fluctibus iratoque absorbuit aequore Nereus."
            },
            {
                "verse": "Aegyptum Casii solvens de rupe secabat"
            },
            {
                "verse": "Nauta vagus, nondum ullum illi nomenque decusve,"
            },
            {
                "verse": "Sed pelago stagnante palus hudaeque lacunae;"
            },
            {
                "verse": "Nunc regio et populos late foecundat et urbes,"
            },
            {
                "verse": "Pyramidum ostentans monumenta et nomina regum."
            },
            {
                "verse": "Quid mirum fontes siccato et flumina cursu"
            },
            {
                "verse": "Desinere? Adveniet lustris properantibus aetas,"
            },
            {
                "verse": "Cum pelago emerget tellus nova, cum mare terris"
            },
            {
                "verse": "Incumbens mole ingenti simul oppida et arces"
            },
            {
                "verse": "Cultaque sub rapido secum feret hausta profundo."
            },
            {
                "verse": "Nullus honos regum tumulis, impune deorum"
            },
            {
                "verse": "Templa ruent, idem fluctus pecudemque Iovemque"
            },
            {
                "verse": "Auratum affliget scopulo, exitium omnibus unum,"
            },
            {
                "verse": "Et clades una absumet iuvenesque senesque,"
            },
            {
                "verse": "Matres atque viros et corpora cara nepotum,"
            },
            {
                "verse": "Nec natum complexa parens miserabilis hudis"
            },
            {
                "verse": "Proficiet lacrimis, clamantem et acerba gementem"
            },
            {
                "verse": "Coeruleus cano vortex absorbet hiatu,"
            },
            {
                "verse": "Et vota et pictos secum feret unda penates."
            },
            {
                "verse": "Non ullae ultra relliquiae aut monumenta manebunt,"
            },
            {
                "verse": "Non rerum labor, aut operum vis edita coelo;"
            },
            {
                "verse": "Maiestas ipsa ingeniis, decora illa sororum"
            },
            {
                "verse": "Aonidum, confecta situ atque in nube iacebunt,"
            },
            {
                "verse": "Cunctaque sub tenebris et opaca nocte tegentur."
            },
            {
                "verse": "Parte alia exsurgent immani corpore montes,"
            },
            {
                "verse": "Et nigra primo coelum caligine tingent"
            },
            {
                "verse": "Fumosis iuga verticibus, nondum aere aperto,"
            },
            {
                "verse": "Nec sicca tellure satis. Post tempore certo"
            },
            {
                "verse": "Terra recens, coelumque novum, nova litora, et hudi"
            },
            {
                "verse": "Labentes passim lymphis crepitantibus amnes"
            },
            {
                "verse": "Incipient praebere novis alimenta colonis,"
            },
            {
                "verse": "Paulatimque novus fato instaurabitur orbis."
            },
            {
                "verse": "Te quoque vel iuvet ad finem venisse laborum,"
            },
            {
                "verse": "Uranie, licet et fontis leve murmur et ipsae"
            },
            {
                "verse": "Spirarint placidae Zephyris felicibus aurae."
            },
            {
                "verse": "Rura senem, vatemque suum sua ad ocia felix"
            },
            {
                "verse": "Parthenope vocat et fesso blanditur alunno."
            },
            {
                "verse": "Non hederae mea non lauri per tempora serpant;"
            },
            {
                "verse": "Me sat erit, si coeruleo Sebethus ab amne"
            },
            {
                "verse": "Intactae salicis fluviali munere donet,"
            },
            {
                "verse": "Ac mihi pomiferis vacet Antiniana sub hortis."
            }
        ]
    ]
}