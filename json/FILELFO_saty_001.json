{
    "author": "Francesco Filelfo",
    "title": "satyrae",
    "url": "http://www.poetiditalia.it/texts/FILELFO|saty|001",
    "text": [
        [],
        [
            {
                "verse": "PRIMA DECAS"
            }
        ],
        [
            {
                "verse": "hecatosticha prima"
            },
            {
                "verse": "Immitem canit ille virum, qui funera Graiis"
            },
            {
                "verse": "Mille tulit raptam cum desaeviret amicam"
            },
            {
                "verse": "Errantemque refert captum post Ilion alto"
            },
            {
                "verse": "Ore ducem, famae titulis quem tollit in astra."
            },
            {
                "verse": "Rex huic Aeneas et fortem visus Achillen"
            },
            {
                "verse": "Et Laertiaden usuque acrique sagacem"
            },
            {
                "verse": "Ingenio superare pius. Non protinus omnes"
            },
            {
                "verse": "Eloquii partes divo concedit Homero,"
            },
            {
                "verse": "At nobis, Alphonse, tuas quae laudibus omnem"
            },
            {
                "verse": "Excessere modum, dum res cupientibus offert"
            },
            {
                "verse": "Aemula Calliope, praeceps vaesania morum"
            },
            {
                "verse": "Non sinit atque alio calamum vocat, \"otia\" dicens"
            },
            {
                "verse": "\"Pieridum regina petit laetasque choreas."
            },
            {
                "verse": "Nunc, age, pugnandum quo dignis parta trophaeis"
            },
            {
                "verse": "Pax tibi tranquillam promittat mente quietem;"
            },
            {
                "verse": "Mox aderit tempus quo tanti maxima regis"
            },
            {
                "verse": "Facta canas clarumque feras ad sydera nomen\"."
            },
            {
                "verse": "Sic igitur postquam faerales otia mores"
            },
            {
                "verse": "Impediunt optata mihi, citus arma capessam"
            },
            {
                "verse": "Et praestabo virum. Sed tu, Florentia, vati,"
            },
            {
                "verse": "Dia, ignosce tuo. Non te lacerare, sed istos"
            },
            {
                "verse": "Aggredimur, tetris qui moribus omnia pergunt"
            },
            {
                "verse": "Et scelerare truces et turpibus addere foeda."
            },
            {
                "verse": "Ignoscant Itali totusque ignoverit orbis."
            },
            {
                "verse": "Cunctis bella malis indicimus; arma ministrat"
            },
            {
                "verse": "Fortia vel Nemesis, vel mentis conscia virtus."
            },
            {
                "verse": "Unde pium temptemus opus? Quis in agmine tanto"
            },
            {
                "verse": "Improbitatis erit qui se prior offerat audax?"
            },
            {
                "verse": "Non me turba iuvat; nam quos ignava triumphos"
            },
            {
                "verse": "Plebs afferre queat? Tete, peto, Curia, primum,"
            },
            {
                "verse": "Quae tot alis portenta virum. Vexillifer iste"
            },
            {
                "verse": "Iusticiae, miseranda, tuus noctesque diesque"
            },
            {
                "verse": "Per scelus omne trahit. Mihi quid, miser, arma minaris"
            },
            {
                "verse": "Doffe, senex longe qui paedicator in alta"
            },
            {
                "verse": "Arce sedes et iura tuo firmanda reatu"
            },
            {
                "verse": "Aurea constituis? Si me squalentia saevae"
            },
            {
                "verse": "Gorgonos arva minax Gangisve habitare recessus"
            },
            {
                "verse": "Iusseris, aut gelidos pulsum penetrare Britannos,"
            },
            {
                "verse": "Si vel Hyperboreos profuges decoctor ad axes,"
            },
            {
                "verse": "Non tamen a satyra, vitiis quam millibus ornes,"
            },
            {
                "verse": "Deterrere tubam possis, malesane, tremendam."
            },
            {
                "verse": "Quinetiam aetherius si Iupiter undique creber"
            },
            {
                "verse": "Ipse tonet, me nulla tamen furibunda movebunt"
            },
            {
                "verse": "Fulmina, quin veri quidquid cognovero fraetus"
            },
            {
                "verse": "Iusticia atque animo, nulli parsurus, id omne"
            },
            {
                "verse": "Eloquar audacter. Quis enim tam durus et expers"
            },
            {
                "verse": "Mentis avariciam saecli scelera ultima nostri"
            },
            {
                "verse": "Immanem tolerare queat? Dum templa frequentas"
            },
            {
                "verse": "Conaris superos precibus seducere et auro;"
            },
            {
                "verse": "Voce petis quae corde negas, animumque decusque"
            },
            {
                "verse": "Virtutemque omnem. Laudat te vulgus et omnis"
            },
            {
                "verse": "Turba pium celebrat, quanto confringeris aestu"
            },
            {
                "verse": "Ignara introrsum. Quid tuta silentia norunt?"
            },
            {
                "verse": "Hinc pathicus tecum, atque illinc nonaria cenat;"
            },
            {
                "verse": "Induperatorem sese vocat ille quod uni"
            },
            {
                "verse": "Paret bella gerens sequiturque exercitus omnis."
            },
            {
                "verse": "At tu qui vitio non uni deditus, unus"
            },
            {
                "verse": "Mille libidinibus, probro omni dedecorique"
            },
            {
                "verse": "Sponte geras morem, ac te dedas, fare, quot atros"
            },
            {
                "verse": "Induperatores pateris, quot mente tyrannos?"
            },
            {
                "verse": "Hunc natum vocat is cui frater, at iste nepotem;"
            },
            {
                "verse": "Nec fratrem frater, nec patrem filius audit."
            },
            {
                "verse": "Quae nervi non monstra parent? Socer, arte latentem"
            },
            {
                "verse": "Exere! Cauta nurus transversis rideat hirquis."
            },
            {
                "verse": "Vitrea te bilis male turbat, qualis in hostem"
            },
            {
                "verse": "Marmaricus, vibrante iuba gemituque frementi,"
            },
            {
                "verse": "Fertur et arma leo; sic formidandus amicos"
            },
            {
                "verse": "Servantesque tui nulla vi percitus , iram,"
            },
            {
                "verse": "Quam cum lacte olim biberas, atque impia praeter"
            },
            {
                "verse": "Quis male torqueris, mentis contagia saevae"
            },
            {
                "verse": "Invadisque premisque ferox. Hic fraudibus omne"
            },
            {
                "verse": "Tempus agit, furtis inhiat, spoliatque necatque,"
            },
            {
                "verse": "Invidiae facibus nil est huic dulcius uni,"
            },
            {
                "verse": "Qua ferus, armatus, terrasque polosque fatigat."
            },
            {
                "verse": "Phoebe, fave coeptis! Quid vultum avertis et ora"
            },
            {
                "verse": "Tristior? Impuros meministi forte novercae"
            },
            {
                "verse": "Candidulae coitus et natae infame lupanar?"
            },
            {
                "verse": "At neque Castalides pectus temerare pudicum"
            },
            {
                "verse": "Pertulerint. Quis enim non castas clauserit auris"
            },
            {
                "verse": "Senserit ut fratres dirum foedasse sororis"
            },
            {
                "verse": "Concubitum ternos, prolemque necasse rotatam"
            },
            {
                "verse": "Ter quater ad cautes, paries quas proximus ambit?"
            },
            {
                "verse": "Quid memorem nato porrexe venena parentem"
            },
            {
                "verse": "Quo melius meretrix vesicae insana rapaci"
            },
            {
                "verse": "Consuleret? Quid et hunc qui, vulgo patre creatus,"
            },
            {
                "verse": "Matrem leno locat ventris mercede procacem?"
            },
            {
                "verse": "Hunc soror, hunc uxor, nutrit illum filia pellex,"
            },
            {
                "verse": "Hunc natus fraterque minor carique nepotes."
            },
            {
                "verse": "Quis deus ultori vitiorum faverit? Adsis"
            },
            {
                "verse": "Ipse igitur, quicumque hominum moderare labores,"
            },
            {
                "verse": "Cuique profanantum mores doluere probique"
            },
            {
                "verse": "Pectoris indicium virtus nitidissima curae est."
            },
            {
                "verse": "Adsis, summe deum genitor domitorque tyranni"
            },
            {
                "verse": "Tartarei, qui natus homo, deus aetheris alti,"
            },
            {
                "verse": "Praemia pro meritis expendens fasque nefasque"
            },
            {
                "verse": "Cuique refers. Animum nobis viresque ministra."
            },
            {
                "verse": "Da genitor, ne vera metus fallaxve cupido"
            },
            {
                "verse": "Impediat vatemque tuum non ficta canentem"
            },
            {
                "verse": "Hostis ab insidiis, latitat qui multus ubique"
            },
            {
                "verse": "Innectitque dolos, praesensque bonusque tuere."
            }
        ],
        [
            {
                "verse": "hecatosticha secunda"
            },
            {
                "verse": "Quid patriam, o cives, odiis laceratis acerbis?"
            },
            {
                "verse": "Ire quis in facinus iubet impetus? Unde furoris"
            },
            {
                "verse": "Causa fluit? Quae tanta animos insania versat?"
            },
            {
                "verse": "Hic dolet ereptum misera sibi caede parentem;"
            },
            {
                "verse": "Clam parat insidias, grandi sicarius auro"
            },
            {
                "verse": "Conductus dum temptat opus. Guzane, latentis"
            },
            {
                "verse": "Arte dolos vigili postquam depraendis et illum,"
            },
            {
                "verse": "Qui mercede necem tibi tenderet, opprimis ipsa"
            },
            {
                "verse": "Lege; tamen pectus nimia dum funditus ira"
            },
            {
                "verse": "Aestuat, auctores rapis ad faerale tribunal."
            },
            {
                "verse": "Consurgunt Medices, ac sontibus undique septis"
            },
            {
                "verse": "Adsistunt; fert Cosmus opem, ius viribus omne"
            },
            {
                "verse": "Concedit solvitque reos pietatis imago."
            },
            {
                "verse": "Nec satis est leges superasse, sed insuper ipse"
            },
            {
                "verse": "Guzanus trahitur tanquam sit fraudibus usus,"
            },
            {
                "verse": "Insimulans sontes conficti criminis. In ius"
            },
            {
                "verse": "Factio nobilium, tanto indignata furore,"
            },
            {
                "verse": "Succurit, Guzane, tibi, scelerisque ministrum"
            },
            {
                "verse": "Brochardum - quaesitor erat quem parva dedisset"
            },
            {
                "verse": "Immola - deterret, nequid temerarius in tam"
            },
            {
                "verse": "Illustri bonitate virum conetur inique."
            },
            {
                "verse": "Hinc moreris senio confectus, et ultima vitae"
            },
            {
                "verse": "Praemia civilis famam laudemque probati"
            },
            {
                "verse": "Fers tecum, Guzane, viri. Verum aspera linquis"
            },
            {
                "verse": "Saemina, quae cives odiis in mutua diris"
            },
            {
                "verse": "Bella animi dispersa tui per longa foverent"
            },
            {
                "verse": "Saecula, conceptum cupidi depromere virus."
            },
            {
                "verse": "Sed quid ego memorem Guzanum? Longius haeret"
            },
            {
                "verse": "Radix tanta mali, quae semper funditus urbes"
            },
            {
                "verse": "Verterit egregias, quae totum concutit orbem"
            },
            {
                "verse": "Ambitio, mentis fax ardentissima nostrae;"
            },
            {
                "verse": "Dum fert nemo parem, dum se vult quisque Supremo"
            },
            {
                "verse": "Esse gradu cunctosque, avidus, metitur honores,"
            },
            {
                "verse": "Quae monstra ciet? Quibus abstinet improbus armis?"
            },
            {
                "verse": "Hoc Marios Syllasque parit, Pompeius in iras"
            },
            {
                "verse": "Hinc furit, hinc Caesar vaesano accenditur igni."
            },
            {
                "verse": "Quod si iusticiae locus esset, legibus omnes"
            },
            {
                "verse": "Si vellent parere bonis, nec factio quemquam"
            },
            {
                "verse": "Tolleret et nulli stimularent arma tumultus,"
            },
            {
                "verse": "Seditio nusquam consurgeret: omnia iure"
            },
            {
                "verse": "Atque bono contenta sua sub fine manerent."
            },
            {
                "verse": "Quid remur Venetos, nostri clarissima saecli"
            },
            {
                "verse": "Lumina, pacate vitam iam mille per annos"
            },
            {
                "verse": "Traduxisse sibi? Solum quod iura tueri"
            },
            {
                "verse": "Quisque simul studeant, nec natis parcere curent,"
            },
            {
                "verse": "Aut ignosse patri. Verum dum publica cives"
            },
            {
                "verse": "Neglexere (suis intenti), cuncta repente"
            },
            {
                "verse": "Privatus perturbat amor, consurgit habendi"
            },
            {
                "verse": "Ardor et insanas versat discordia mentes;"
            },
            {
                "verse": "Iam pudor omnis abit facinusque per omne revolvit"
            },
            {
                "verse": "Sese animus praeceps. Is felicissimus unus"
            },
            {
                "verse": "Ducitur, heu, miseram manibus qui dirus iniquis"
            },
            {
                "verse": "Polluerit patriam, legis contemptor et aequi."
            },
            {
                "verse": "Parcite, iantandem, cives, scelerare parentem"
            },
            {
                "verse": "Quae bene de vobis meruit, quae saepe ruinas"
            },
            {
                "verse": "Funereas, deflaenda, tulit, quae laudibus ingens,"
            },
            {
                "verse": "Undivagum volitat, quasi Phoenix, sola per orbem."
            },
            {
                "verse": "Discite iusticiam; quae sunt aliena, per usum"
            },
            {
                "verse": "Nec proprium quisquam subigat, nec tractet ut hostis."
            },
            {
                "verse": "Sic ea quisque sibi curaverit, omnibus aeque"
            },
            {
                "verse": "Ut sua quaeque velit curarier, adsit honesti"
            },
            {
                "verse": "Cultus, amor recti, studium probitatis et oti;"
            },
            {
                "verse": "Sit pietas quae cuncta regat, quae monstret Olympum."
            },
            {
                "verse": "Mortalem se quisque putet, mortalia nunquam"
            },
            {
                "verse": "Fata animum raptura sciat quem fuderit aether."
            },
            {
                "verse": "Multum etiam prodesse queat si prima iuventus"
            },
            {
                "verse": "Sobria sit, Veneris facibus nil dedita dirae:"
            },
            {
                "verse": "Immanes etenim coitus, immanibus ausis,"
            },
            {
                "verse": "Nullum intemptatum facinus liquere profanum;"
            },
            {
                "verse": "Alea, qua multum colluditur, absit ab urbe:"
            },
            {
                "verse": "Hanc fortuna regit, rationis nulla facultas,"
            },
            {
                "verse": "Haec ad avariciam iuvenes deducit et omne"
            },
            {
                "verse": "Inde nefas monstrare solet, quod praebeat aurum."
            },
            {
                "verse": "Hinc manant et furta simul tristesque tumultus,"
            },
            {
                "verse": "Insidiae, fraudes, hominumque deumque rapinae."
            },
            {
                "verse": "Absit adulterium, multorum causa malorum:"
            },
            {
                "verse": "Incertus partus, quem certum servet amorem?"
            },
            {
                "verse": "Praetereo rixas, bellorum saemina, clades,"
            },
            {
                "verse": "Interitus, moechus quos excitat: omnia monstrat"
            },
            {
                "verse": "Fabula, quam memorant, Helenes celebrata per orbem."
            },
            {
                "verse": "Veste modum servare decet: nam cultus amoenus"
            },
            {
                "verse": "Luxuriam sociat; queritur vicinia si te"
            },
            {
                "verse": "Uxoremve tuam videat, quae vellera Seres"
            },
            {
                "verse": "Miserunt, auro variatis ferre lacernis"
            },
            {
                "verse": "Atque togis, habitum similem cum turpis egestas"
            },
            {
                "verse": "Non permittat ei. Potu servetur et esca,"
            },
            {
                "verse": "Quae neque lascivos ratio prorumpat in usus"
            },
            {
                "verse": "Invidiam factura tibi, nec morbida reddat"
            },
            {
                "verse": "Corpora, nec mentis laedat turbata vigorem."
            },
            {
                "verse": "Ne nummis superare locum fastuve priorem,"
            },
            {
                "verse": "Sed virtute para. Fac te venerentur amentque,"
            },
            {
                "verse": "Non metuant: odere metu nam nostra colentes."
            },
            {
                "verse": "Civibus aequalem si cultu gesseris omni,"
            },
            {
                "verse": "Si dictis factisque modum servaris, honesta"
            },
            {
                "verse": "Utilibus praeferre die noctuque laborans,"
            },
            {
                "verse": "Nunquam civilis patriam discordia turbet."
            },
            {
                "verse": "Sit deus ante oculos semper, qui praesit agendis,"
            },
            {
                "verse": "Quo referas animi quidquid penetralibus abdis,"
            },
            {
                "verse": "Quidquid mente putas. Huius respublica ductu"
            },
            {
                "verse": "Semper erit felix, nullis obiecta periclis."
            }
        ],
        [
            {
                "verse": "hecatosticha tertia"
            },
            {
                "verse": "Cosme, nimis sorti, Medices, ne crede secundae:"
            },
            {
                "verse": "Humanis nam saeva bonis illudit opesque"
            },
            {
                "verse": "Caeca suas nullo discrimine donat et aufert."
            },
            {
                "verse": "Hoc animus si forte minus consenserit aeger,"
            },
            {
                "verse": "Perge per antiqui res gestas callidus aevi,"
            },
            {
                "verse": "Regna vide et populos: Priamum lege, cerne ferocem"
            },
            {
                "verse": "Poenum, sume fero miserum cum Caesare Magnum."
            },
            {
                "verse": "Dein tecum memori repetas praecepta Solonis"
            },
            {
                "verse": "Mente velim, quibus ille, deae non inscius artis"
            },
            {
                "verse": "Multiplicisque doli, Croesum monuisse beatum"
            },
            {
                "verse": "Traditur. Hic etenim postquam sanxisset Athenis"
            },
            {
                "verse": "Rite salutiferas millena in saecula leges,"
            },
            {
                "verse": "Spectatum Sardis fertur venisse superbas."
            },
            {
                "verse": "Concitus hunc nimia caecaque cupidine laudis"
            },
            {
                "verse": "Excipit hospitio Croesus, blanditur et omne"
            },
            {
                "verse": "Monstrat amiciciae monumentum et pignus amoris."
            },
            {
                "verse": "Ducitur interea quo Lydum spectet avitos"
            },
            {
                "verse": "Thesauros, decora ampla patrum, quos vanior ille"
            },
            {
                "verse": "Candaules multos posuit cumulasse per annos"
            },
            {
                "verse": "Myrsiades, Gygis rex et fortuna tyranni."
            },
            {
                "verse": "Hos ubi multa Solon animo speculatus et ore"
            },
            {
                "verse": "Vidisset, \"quis, fare, tibi felicior orbe est"
            },
            {
                "verse": "Visus?\" Croesus ait; nihil assentatus \"Athenis\""
            },
            {
                "verse": "Subdiderat \"Tellus\". Quaerenti discere Tellum"
            },
            {
                "verse": "Rettulit: \"Huic olim fuerant, generosa propago,"
            },
            {
                "verse": "Nati, et de natis iam viderat ipse nepotes"
            },
            {
                "verse": "Incolumesque omnis; victu mediocriter usus"
            },
            {
                "verse": "Quemque extrema dies claro Mavorte fugantem"
            },
            {
                "verse": "Finitimos passim victorem sustulit hostes;"
            },
            {
                "verse": "Hunc autem, quo forte loco cecidisset, Athenae"
            },
            {
                "verse": "Munere perpetuo commendavere sepulchro\"."
            },
            {
                "verse": "Miratus Tellumque simul Tellique beatas"
            },
            {
                "verse": "Croesus morte vices, quem mox censeret habendum"
            },
            {
                "verse": "Felicem rogitat (nam nec sibi deinde secundas"
            },
            {
                "verse": "Cessurum dubitat partis); cui protinus addit"
            },
            {
                "verse": "Inde Solon: \"Cleobin fratres clarumque Bitona."
            },
            {
                "verse": "Aedidit hos Argos cunctis qui rebus ad usum"
            },
            {
                "verse": "Quantum sat fuerat vitae affluxere pudicae;"
            },
            {
                "verse": "Corporis eximiis valuerunt viribus ambo,"
            },
            {
                "verse": "Ambo quidem athletae; qui, dum pia mater adire"
            },
            {
                "verse": "Iunonis sacra templa deae de more parasset"
            },
            {
                "verse": "Necdum forte boves rediissent tempore ab agris,"
            },
            {
                "verse": "Colla iugo posuere citi curruque sedentem"
            },
            {
                "verse": "Felicem partu gemino vexere parentem."
            },
            {
                "verse": "Iamque quater denis stadiis et quinque trahebant"
            },
            {
                "verse": "Pondere difficilem currum mediumque per agmen"
            },
            {
                "verse": "Iunonis properante gradu iam templa tenebant."
            },
            {
                "verse": "Horum omnes facilis mentes et mite vicissim"
            },
            {
                "verse": "Ingenium laudare viri, laudare parentem"
            },
            {
                "verse": "Certatim Argivae, quam dicere prole beatam."
            },
            {
                "verse": "Ipsa autem genitrix, hilaris famaque pioque"
            },
            {
                "verse": "Munere natorum, supplex simulacra precatur"
            },
            {
                "verse": "Voce deae: \"Cleobi nato natoque Bitoni"
            },
            {
                "verse": "Optima sortitis quae res mortalibus esset"
            },
            {
                "verse": "Diva det\". Hinc iuvenes precibus iam rite peractis"
            },
            {
                "verse": "In templi se parte locant traduntque quieti."
            },
            {
                "verse": "Quos circum placido dum stantum quisque sopore"
            },
            {
                "verse": "Pressos forte putat, melioris isse sub auras"
            },
            {
                "verse": "Invenit ac finem sortitos morte bonorum."
            },
            {
                "verse": "Horum autem monumenta virum quos aurea virtus"
            },
            {
                "verse": "Reddidit insignis ad Delphos transtulit Argos\"."
            },
            {
                "verse": "Indoluit Croesus; simul \"Attice\" dixerat \"hospes,"
            },
            {
                "verse": "Nec tibi sum dignus, cui vel fortuna minorum"
            },
            {
                "verse": "Cederet? Ignavae videor succumbere plebi? \"."
            },
            {
                "verse": "Inde Solon referens monuit qui terminus esset"
            },
            {
                "verse": "Felicis, quanto subeundum pondere munus"
            },
            {
                "verse": "Qui se iure velit tali cognomine dignum,"
            },
            {
                "verse": "Quod nisi supremi post inclyta fata sepulchri"
            },
            {
                "verse": "Posse hominum nulli docuit contingere propter"
            },
            {
                "verse": "Fortunae variasque vices et mobile numen."
            },
            {
                "verse": "Riserat hunc Croesus tanquam sibi vana locutum,"
            },
            {
                "verse": "Quod finem cuiusque rei spectare iuberet"
            },
            {
                "verse": "Quodque bonis nullus felix praesentibus esse"
            },
            {
                "verse": "Dici iure queat. Nescis, temerarie, nescis,"
            },
            {
                "verse": "Croese, tibi quantos mox sit Rhamnusia luctus"
            },
            {
                "verse": "Allatura ferox! Periit, tua sola voluptas,"
            },
            {
                "verse": "Natus Atys, quem Phryx hospes transfixit Adrastus,"
            },
            {
                "verse": "Teque Asiae dominum belloque togaque superbum"
            },
            {
                "verse": "Destinat indomito Cyrus Cambysius igni,"
            },
            {
                "verse": "Cyrus Massagetum iam victima deditus aris."
            },
            {
                "verse": "Hic ubi, Croese, tui perierunt, maxime, fastus"
            },
            {
                "verse": "Cum vinctus traherere miser? Iam vera Solonis"
            },
            {
                "verse": "Dicta probas, quibus es tandem servatus ab igne."
            },
            {
                "verse": "Cosme, vides, quam fluxa nimis bona quamque caduca"
            },
            {
                "verse": "Nullaque sectaris, dubia qui in sorte locaris"
            },
            {
                "verse": "Et spes et nomen? Nimirum falleris ultro."
            },
            {
                "verse": "Non etenim nummi, sed virtus pulchra beatos"
            },
            {
                "verse": "Efficit: hanc comitem sibi qui coniunxerit unam,"
            },
            {
                "verse": "Tartarei domitor Ditis maturat in astra"
            },
            {
                "verse": "Certus iter nitidumque deus colit aethera, liber"
            },
            {
                "verse": "Carcere corporeo. Hanc igitur tibi pone volenti"
            },
            {
                "verse": "Laudibus et meritis superas evadere ad auras."
            },
            {
                "verse": "Quod si divitiae tristi te pondere pressum"
            },
            {
                "verse": "Surgere mite vetant ad opus probitatis, ut aurum"
            },
            {
                "verse": "Iussit Aristippus, sic istas abiice; castor,"
            },
            {
                "verse": "Quo venatores evadat et ora sequentum"
            },
            {
                "verse": "Saeva canum, caros sibi dentibus ipse recidit"
            },
            {
                "verse": "Testiculos. Loculisne animum simul aesque recondis?"
            },
            {
                "verse": "Ridiculo ducis monitus quos tradimus? At te"
            },
            {
                "verse": "Ridiculo praeceps ducet fortuna ruentem!"
            }
        ],
        [
            {
                "verse": "hecatosticha quarta"
            },
            {
                "verse": "Usqueadeo semper poteris, Lypomane, silendo"
            },
            {
                "verse": "Tempora surgente iam bis per cornua luna"
            },
            {
                "verse": "Et terere, atque vices nullas praestare tabellis"
            },
            {
                "verse": "Quas iterumque iterumque damus? Tantumne silere,"
            },
            {
                "verse": "Marce, potes? Quae dura tuum sententia pectus"
            },
            {
                "verse": "Occupat? Usqueadeo te vel doctrina, vel aurum,"
            },
            {
                "verse": "Vel genus elatis animis extollit et inflat"
            },
            {
                "verse": "Ut vel amiciciae nolis meminisse prioris?"
            },
            {
                "verse": "Ecquid enim sileas, totiens ut epistola supplex"
            },
            {
                "verse": "Auribus insonuit, quae nil nisi honesta poposcit,"
            },
            {
                "verse": "Officium repetens? Quo tanta silentia tendunt?"
            },
            {
                "verse": "Usqueadeo parvi tibi sit faciundus, amice,"
            },
            {
                "verse": "Noster amor, nostras ut nec dignere tabellas,"
            },
            {
                "verse": "Quis signata tribus reddatur epistola verbis?"
            },
            {
                "verse": "Nobilis es, fateor cunctique fatentur, et ampla"
            },
            {
                "verse": "Stirpe satus, generis polles probitate vetusti."
            },
            {
                "verse": "Ast age, priscorum titulis insignis avorum,"
            },
            {
                "verse": "Fare, precor, memorans quod nobilitatis opimae,"
            },
            {
                "verse": "Esse putes munus, quaeve huic substantia subsit."
            },
            {
                "verse": "Hanc si mente velis tecum versare profunda,"
            },
            {
                "verse": "Invenias aliquid quod nobile dicere musses,"
            },
            {
                "verse": "Dum nec amiciciae curas meminisse, nec ullas"
            },
            {
                "verse": "Iam totiens, Lypomane, vices precibusque piaque"
            },
            {
                "verse": "Voce fatigatus cupido mihi reddere pergis."
            },
            {
                "verse": "Nobilitas etenim, liceat si credere doctis,"
            },
            {
                "verse": "Est ea quam veterum splendor titulique parentum"
            },
            {
                "verse": "Pro bene gestorum meritis fecere verendam:"
            },
            {
                "verse": "Hanc igitur virtutis opus gignitque probatque."
            },
            {
                "verse": "Nam quis apud temet ducatur nobilis amens,"
            },
            {
                "verse": "Aut scelerum cultor culpaeve obnoxius ulli?"
            },
            {
                "verse": "Sola quidem virtus dat nobilitatis et aufert"
            },
            {
                "verse": "Nomen et emeritis exornat honoribus omnes"
            },
            {
                "verse": "Quos ea possedit, ac divos reddit amantes."
            },
            {
                "verse": "Pelle, igitur, fastum, quo recte nemo vocetur"
            },
            {
                "verse": "Nobilis, inque tuos facilem, rogo, suscipe mentem"
            },
            {
                "verse": "Divitiis polles: opibusne tumescis et auro?"
            },
            {
                "verse": "Dives Alexander, Caesar ditissimus olim;"
            },
            {
                "verse": "At nec Alexandrum, nec Nostrum gaza superbos"
            },
            {
                "verse": "Reddidit humanos potius, qui semper amicos"
            },
            {
                "verse": "Muneribus fovere suis, quibus artibus orbem"
            },
            {
                "verse": "Venati merito vivunt per saecula cantu."
            },
            {
                "verse": "Namque animi quid tam parvi, tam ignobilis usquam est"
            },
            {
                "verse": "Quam gravibus sese maiorem ducere nummis?"
            },
            {
                "verse": "Quid magis incautum fuerit quam fidere falsis"
            },
            {
                "verse": "Blandiciis, Fortuna, tuis? Qui ditior alter"
            },
            {
                "verse": "Quam tu, Croese, fuit? Qui fortunatior ullus?"
            },
            {
                "verse": "Et tamen exemplo te, summo e culmine rerum"
            },
            {
                "verse": "Praecipitem, rapidos miserum loetalis ad ignes"
            },
            {
                "verse": "Sors eadem, mutata, dedit. Te divite semper"
            },
            {
                "verse": "Forte frui, Lypomane, velim; sed gaza superbum"
            },
            {
                "verse": "Te faciat nolim: minor est bonitate. Quis, inquam,"
            },
            {
                "verse": "Pluton, inops adeo mentis, praeferre verendae"
            },
            {
                "verse": "Conspicuaeque Aretae caecumque pigrumque laboret?"
            },
            {
                "verse": "Serviat hic divae, quae nobilitate micantem"
            },
            {
                "verse": "Te magis ostendet, quae te super aethera tollet"
            },
            {
                "verse": "Aeternumque dabit medioque locabit in orbe."
            },
            {
                "verse": "Doctus es et cunctos superas, me iudice, rerum"
            },
            {
                "verse": "Notitia: tu nostra tenes, tu graeca tuosque"
            },
            {
                "verse": "Hebraeos penitus gaudes didicisse prophetas."
            },
            {
                "verse": "Nec solum eloquio exultas: diademate iuris"
            },
            {
                "verse": "Et divum atque hominum redimitus tempora, caelos"
            },
            {
                "verse": "Naturamque sagax omnem rimatus ad unguem,"
            },
            {
                "verse": "Quaeque sciunt omnes audes defendere solus."
            },
            {
                "verse": "Nec tamen ipse tuam valeas defendere causam."
            },
            {
                "verse": "Nam quid, amice, siles, quotiens te nostra requirunt"
            },
            {
                "verse": "Scripta per officium? Qui te premit undique fastus?"
            },
            {
                "verse": "Iudaeos nunquam fateor didicisse, nec ulla"
            },
            {
                "verse": "Esse illis mecum commercia, nulla futura,"
            },
            {
                "verse": "Ni, cum forte velim nummos pensare, soluto"
            },
            {
                "verse": "Foenore, paupertas quod me solet aemula saepe"
            },
            {
                "verse": "Cogere. Pauperies mihi te facit improba surdum?"
            },
            {
                "verse": "At neque iudaice mihi respondere necesse est!"
            },
            {
                "verse": "Nam neque si dedero Scythicis mea verba figuris,"
            },
            {
                "verse": "Noveris, ingenium potius ridebis amici."
            },
            {
                "verse": "Si meminisse velis totiens quae scripsimus, illinc"
            },
            {
                "verse": "Saepe loqui graece soliti, hinc persaepe latine."
            },
            {
                "verse": "Iam tibi millenas duro, Lypomane, tabellas"
            },
            {
                "verse": "Mittimus. Haud radio quae signas astra vel orbes"
            },
            {
                "verse": "Mensurasve locas numerosve resumis et addis,"
            },
            {
                "verse": "Seu caeleste melos seu quae secreta recondit,"
            },
            {
                "verse": "Quaeque tegit natura potens, non iura nec ullas"
            },
            {
                "verse": "Scire petebamus nec iam deposcimus artes."
            },
            {
                "verse": "Officium repeto, quod turpe negasse fateris,"
            },
            {
                "verse": "Idque taces; neque, mi, quicquam, Lypomane, videris"
            },
            {
                "verse": "Facturus, quae iure peto, neque rursus aperte"
            },
            {
                "verse": "Ire vel inficias audes: nam pugnat honestum."
            },
            {
                "verse": "Ergo quid usqueadeo sileas? Age, Marci latini"
            },
            {
                "verse": "Nominis eximium radianti lumine sydus,"
            },
            {
                "verse": "Portus amicorum, cunctisque benignus et hospes,"
            },
            {
                "verse": "Nobilitatis honos: dulcissima solve diserto"
            },
            {
                "verse": "Ora sono. Si nil aliud mi reddere mavis,"
            },
            {
                "verse": "Dixeris id saltem, nec flagito plura: \"Salutem"
            },
            {
                "verse": "Marcus amans caro dicitque optatque poetae."
            },
            {
                "verse": "Sique vales, laetor, valeo quoque\". Sique videtur"
            },
            {
                "verse": "Addideris pariter: \"Nil sum, quod poscis, amice,"
            },
            {
                "verse": "Facturus. Maiora premunt, nil exige posthac,"
            },
            {
                "verse": "Atque vale\". Satis est, laetor, responsa dedisti."
            },
            {
                "verse": "Attamen officii decuit meminisse simulque"
            },
            {
                "verse": "Quaeque petebamus, quae iure petisse fatendum est,"
            },
            {
                "verse": "Depositi navare fide. Quae causa silendi?"
            }
        ],
        [
            {
                "verse": "hecatosticha quinta"
            },
            {
                "verse": "Utis erat, Polypheme, tuis occlusus in antris,"
            },
            {
                "verse": "Clarus et ingenio rebusque probatus agendis"
            },
            {
                "verse": "Ille quidem. Simili Nicolum dat Ethruria monstrum"
            },
            {
                "verse": "Nomine, Thersiten rebusque et moribus ipsum."
            },
            {
                "verse": "Utis enim impuram Venerem Bromiumque furentem"
            },
            {
                "verse": "Artemidi et Phoebo pariter castaeque Minervae"
            },
            {
                "verse": "Praefert, atque Cotyn, mira pietate, tuetur."
            },
            {
                "verse": "\"Huc\" aliquis \"propera! Nemon venit? \". Undique fustes"
            },
            {
                "verse": "Querit inops mentis, minitatur, in omnia praeceps"
            },
            {
                "verse": "Fertur et infrendens summum execratur Olympum,"
            },
            {
                "verse": "Atque deosque deasque omnis Erebumque Chaosque."
            },
            {
                "verse": "\"At vide, sis. Superos tandem in tua damna lacesses\"."
            },
            {
                "verse": "\"Otia sunt superis\". \"Superi mortalia curant\"."
            },
            {
                "verse": "\"Curant? Ridiculum! Deus est quicunque favet mi\""
            },
            {
                "verse": "\"Estne deus? Christusne deus? \". \"Si dixero neutrum,"
            },
            {
                "verse": "Oderis, at neutrum\". \"Neuter tibi faverit opto! \"."
            },
            {
                "verse": "Utis habet linguam qua Tantalus aere pendet;"
            },
            {
                "verse": "Hac superos mordet, dulces hac tristis amicos"
            },
            {
                "verse": "Carpit, amiciciae si sanctum nomen iniquos"
            },
            {
                "verse": "Conciliare probis contingat. \"Scurra sed omnem"
            },
            {
                "verse": "Iure potest aulam ridens intrare\". \"Vocatus"
            },
            {
                "verse": "Inque vocatus item, sola qua lege Philippus"
            },
            {
                "verse": "In discumbentum venit Xenophontius aedis\"."
            },
            {
                "verse": "Lingua instructus iners vos dura in praelia cunctos"
            },
            {
                "verse": "Utis habet; rabido lacerat vos fulgida morsu"
            },
            {
                "verse": "Lumina terrarum quoscunque feracior ulla"
            },
            {
                "verse": "Exornat doctrina viros, quos inclyta virtus"
            },
            {
                "verse": "Et gravitatis honos mirandos reddidit orbi."
            },
            {
                "verse": "Invidiam quicunque velit lenire furentem,"
            },
            {
                "verse": "Virtutesque artesque bonas et laudis amorem"
            },
            {
                "verse": "Deserat. Insanit stimulis livoris iniqui"
            },
            {
                "verse": "Utis et in cunctos sceleris ruit impius ausus."
            },
            {
                "verse": "Hinc, Manuel Chrysolora, unus noctuque dieque"
            },
            {
                "verse": "Nomen et emeritas virtutes Nicolus Utis"
            },
            {
                "verse": "Dilacerat, vir summe, tuas; te luce carentem,"
            },
            {
                "verse": "Sydera vel potius meritis caelumque colentem,"
            },
            {
                "verse": "Insequitur linguae morbo Lycolaus inerti."
            },
            {
                "verse": "Additur huic dius Dantes suavisque Petrarca."
            },
            {
                "verse": "Haec eadem Veneti patiuntur clara Senatus"
            },
            {
                "verse": "Ingenia, haec eadem patitur facundia nostri"
            },
            {
                "verse": "Ipse Leonardus saecli dulcisque Panormi"
            },
            {
                "verse": "Haec eadem vates, nosterque Guarynus, et acri"
            },
            {
                "verse": "Cincius ingenio, Luscusque Antonius, et tu,"
            },
            {
                "verse": "Blonde, vir eximius, placidisque Aurispa Camoenis"
            },
            {
                "verse": "Deditus, ac multa pollens Iannocius arte"
            },
            {
                "verse": "Hic Manettiades. Tantum laudare cinaedos"
            },
            {
                "verse": "Ac madidos solet Utis iners. Sic Poggius uni"
            },
            {
                "verse": "Atque Codrus miris effertur laudibus Uti."
            },
            {
                "verse": "Namque probos clarosque viros mens dira furensque"
            },
            {
                "verse": "Nunquam ferre potest. Nitidae qui congruat atrum"
            },
            {
                "verse": "Virtuti vitium? Qui lucem perferat umbra?"
            },
            {
                "verse": "Naso valet nugis; Statius modo barbara blactit;"
            },
            {
                "verse": "Deliras, Lucane, tuba; nil Musa Maronis"
            },
            {
                "verse": "Personat egregium nisi quae te, magne Priape,"
            },
            {
                "verse": "Concinit; eloquii damnatur Tullius ipse;"
            },
            {
                "verse": "Calceus huic suitur distorte, vestis at illi,"
            },
            {
                "verse": "Nec tu fraena tenes; muros is nescit ad unguem;"
            },
            {
                "verse": "Tu lanam aequali ignoras deducere filo."
            },
            {
                "verse": "Quid repetam multis huius scelera ultima monstri?"
            },
            {
                "verse": "Mosen Utis ait potu exolvisse cyboque."
            },
            {
                "verse": "Utis ait nunquam terras petiisse Tonantem,"
            },
            {
                "verse": "Nec genus humanum divina caede redemptum."
            },
            {
                "verse": "Haec, quamquam bonitate viris insignibus esse"
            },
            {
                "verse": "Dura solent et iniqua nimis nullique ferenda,"
            },
            {
                "verse": "Ipse tamen longe secus omnia sentio, nec me"
            },
            {
                "verse": "Perturbant conficta hominis maledicta procacis."
            },
            {
                "verse": "Nolim equidem quisquam laudet me scurra malisque"
            },
            {
                "verse": "Moribus addictus; similem nam quisque videtur"
            },
            {
                "verse": "Collaudare sui: nunquam matrona pudica"
            },
            {
                "verse": "Grata sit impurae meretrici, saeva Catonis"
            },
            {
                "verse": "Ora levis fugiat. Laudat quod quisque probarit:"
            },
            {
                "verse": "Nemo probat quodcumque sequi aspernatus abhorret"
            },
            {
                "verse": "Non obtrectator qui nil sapit ore nec ullo"
            },
            {
                "verse": "Ingenio non est quem forsitan aemula virtus"
            },
            {
                "verse": "Excitct. lnvidia sed solum perfurit Utis"
            },
            {
                "verse": "Et quaerit qua quemque via, fera vipera, tristes"
            },
            {
                "verse": "Ducat in insidias, infestus hic omnibus aeque"
            },
            {
                "verse": "Quos oculo meliore videns despectat Olympus."
            },
            {
                "verse": "Quinetiam prosit te siquis acutius, Utis,"
            },
            {
                "verse": "Inspicit inquirens quidquid dicisque facisque."
            },
            {
                "verse": "Is si vera refert de te convitia, nosti"
            },
            {
                "verse": "Quo se quisque loco morbus tegat; adde medelas,"
            },
            {
                "verse": "Et te doctus adi. Qualis censerier optas,"
            },
            {
                "verse": "Te talem praestare para. Sin ficta dolosus"
            },
            {
                "verse": "Obiicit, irridens caeci miseresce furoris"
            },
            {
                "verse": "Atque bono laetare tuo, vulgique fugaces"
            },
            {
                "verse": "Contcmnens auras ex te pendere memento."
            },
            {
                "verse": "Vultur odoratur foetet quodcumque cadaver"
            },
            {
                "verse": "Ac fruitur, nullo beneolenti tactus odore."
            },
            {
                "verse": "Sic livore citus nobisque iratus et hostis"
            },
            {
                "verse": "Quae mala sunt sentit; fugit hunc probitatis odorae"
            },
            {
                "verse": "Sensus item. Curare decet ne prorsus in ullo"
            },
            {
                "verse": "Nos queat errati cuiusquam offendere signo;"
            },
            {
                "verse": "Hic oculis superat memorant quem Lyncea vates."
            },
            {
                "verse": "Non etenim quercum solum testamque rigentem"
            },
            {
                "verse": "Saxaque perspicuo penetrat densissima visu,"
            },
            {
                "verse": "Sed quidquid penitus celamus pectore, quidquid"
            },
            {
                "verse": "Nocte sub obscura ludunt insopnia, discit"
            },
            {
                "verse": "Per famulos, comites, socios fidosque sodalis."
            },
            {
                "verse": "Nos igitur praestat semper virtutibus uti."
            }
        ],
        [
            {
                "verse": "hecatosticha sexta"
            },
            {
                "verse": "Fare, animi pars magna mei, pro munere tanto"
            },
            {
                "verse": "Quid, Francisce, tibi referam? Mortalia certe"
            },
            {
                "verse": "Non sunt dona quibus modo nos affeceris unus."
            },
            {
                "verse": "Karolus invidia Codrus stimulatus inerti,"
            },
            {
                "verse": "Mille ciet Vario passim rumore tumultus;"
            },
            {
                "verse": "Clamat ut indignum facinus, quod solus honore"
            },
            {
                "verse": "Inter mille viros meritis et laude vigentes"
            },
            {
                "verse": "Augeor, utque adeo mox incrementa pararim"
            },
            {
                "verse": "Privatae permagna rei, quo tempore longi"
            },
            {
                "verse": "Martis ob incursum dubiis agitata procellis"
            },
            {
                "verse": "Publica res hausti penitus nimis indiget aeris."
            },
            {
                "verse": "Quid gemis infelix? Qui tantus livor obumbrat"
            },
            {
                "verse": "O, pectus, miserande, tuum? Quid, Codre, dolore"
            },
            {
                "verse": "Usque adeo cruciare miser? Qui pestifer intus"
            },
            {
                "verse": "Te furor exagitat? Rumpentur et ilia Codro!"
            },
            {
                "verse": "Codrus ait mercede sibi si tertia detur"
            },
            {
                "verse": "Portio de tanta quantam mihi publicus ordo"
            },
            {
                "verse": "Nuper honorificam decreverit, altus Olympi"
            },
            {
                "verse": "Astra petet volitans atque aurea sydera tanget."
            },
            {
                "verse": "Omnia Codrus habet, novit Codrus omnia solus;"
            },
            {
                "verse": "Quaeque vel ingenium, pia vel natura, vel usus,"
            },
            {
                "verse": "Vel doctrina parat, novit Codrus omnia solus."
            },
            {
                "verse": "Namque is bellorum causas raptusque prioris"
            },
            {
                "verse": "Europae atque Asiae calamo narrare pedestri"
            },
            {
                "verse": "Nempe queat. Causas reddat quid septima saevi"
            },
            {
                "verse": "Euripi dubios agitaverit unda recursus,"
            },
            {
                "verse": "Bisque die Venetos variet, bis et unda Britannos;"
            },
            {
                "verse": "Quid Byzantiacam depulse Propontida summis"
            },
            {
                "verse": "Fluctibus usque petas haud inferiora secutus,"
            },
            {
                "verse": "Istre; quid Arcturus faciat, quid in aequora tingi"
            },
            {
                "verse": "Plaustra vetet; numerus seu quid Pherecydius aedat,"
            },
            {
                "verse": "Quidve atomi, quid molle Chaos, quid et imber et ignis"
            },
            {
                "verse": "Is quoque Phoebea redimitus tempora lauro,"
            },
            {
                "verse": "Omnia Cirrhaei didicit mysteria solus"
            },
            {
                "verse": "Verticis et valeat Bacchum deducere Nysa"
            },
            {
                "verse": "Codre, etiam ranas raucis imitare palustres"
            },
            {
                "verse": "Carminibus, querulos potuisti effingere mures."
            },
            {
                "verse": "Ast ubi celsa canens nervos in carmina temptes,"
            },
            {
                "verse": "Rursus Apollineos superes modulamine corvos!"
            },
            {
                "verse": "Id moneo caveas ne sese vincier aegre"
            },
            {
                "verse": "Phoebus et ipse ferens auris tibi fingat aselli!"
            },
            {
                "verse": "At quid, Codre, furis? Nescis, temerarie, nescis"
            },
            {
                "verse": "Te frustra ad laudem niti, nolente Minerva?"
            },
            {
                "verse": "Primum lingua tibi nimio potuque cyboque"
            },
            {
                "verse": "Crassior; in facie pallor, turpissime, signat"
            },
            {
                "verse": "Immanes coitus et plusquam barbara vota."
            },
            {
                "verse": "Isti oculi prae se millena et tristia tristes"
            },
            {
                "verse": "Monstra ferunt; olet os et sputo aspergere circum"
            },
            {
                "verse": "Dum loqueris stantis et ventris pellere vento"
            },
            {
                "verse": "Saepe soles. Seu graeca velis, seu forte latina"
            },
            {
                "verse": "Promere, ridiculum te cunctis reddere pergis."
            },
            {
                "verse": "Horret enim ingenium totum tibi, nosse Camoenas"
            },
            {
                "verse": "Odit: in Arcadicum iuvenem transire Minerva"
            },
            {
                "verse": "Nec patitur, nec posse cupit renuitque cinaedos"
            },
            {
                "verse": "Delius, oscoeno non stat Cyllenius ore."
            },
            {
                "verse": "Et tamen ipse queas nostro mercede minore"
            },
            {
                "verse": "Fungier officio tibi si modo portio detur"
            },
            {
                "verse": "Tcrtia? Quid doceas? Quae scilicet impius annis"
            },
            {
                "verse": "Laevior in teneris pathico perceperis usu."
            },
            {
                "verse": "Nam quo clara modo virtutum praemia monstres?"
            },
            {
                "verse": "Quis valeas mores monitis docuisse probatos,"
            },
            {
                "verse": "Dum nihil ipse nefas, quod turpis et improba ventris"
            },
            {
                "verse": "Illuvies mollisque Venus foenusque nefandum"
            },
            {
                "verse": "Suaserit, esse putes? Et nos superabis, inerti"
            },
            {
                "verse": "Desidia morboque fluens quo livor abundat?"
            },
            {
                "verse": "Namque bonos late didicisti carpere, cunctis"
            },
            {
                "verse": "Detrahis, in cunctos lingua spatiare procaci."
            },
            {
                "verse": "Hac virtute vales? Hac tu probitate redundas?"
            },
            {
                "verse": "Invidia notus per saecula cuncta manebis"
            },
            {
                "verse": "Aeternus nomenque tuum mortalia nunquam"
            },
            {
                "verse": "Fata perhorrescet: faciet te lingua beatum."
            },
            {
                "verse": "Heu, quinam tantos usquam vir summus honores"
            },
            {
                "verse": "Promeruit? Frustra, proh cives, funditis aurum!"
            },
            {
                "verse": "Invidiae, Francisce, vides quibus uritur alter"
            },
            {
                "verse": "Utis iners facibus? Rabie furibundus amara"
            },
            {
                "verse": "Aestuat, insanit, totamque perambulat urbem;"
            },
            {
                "verse": "Circuncursat inops animi noctesque diesque,"
            },
            {
                "verse": "Nec patitur placidos livor deducere sopnos,"
            },
            {
                "verse": "Aut sedare sitim; praecordia quaeque rigescunt"
            },
            {
                "verse": "Arida, flama vorax penitus rapit hausta medullas."
            },
            {
                "verse": "Non hac Cecropides, cuius iam Persicus ensis"
            },
            {
                "verse": "Auspiciis ductuque tonans furor excidit, altus"
            },
            {
                "verse": "Ille vir excitus vigilabat; at aemula famae"
            },
            {
                "verse": "Fax rerumque decus gestarum maxima clari"
            },
            {
                "verse": "Gloria Myltiadis stimulabat ut inclyta secum"
            },
            {
                "verse": "Facta animo versans simili flagraret amore."
            },
            {
                "verse": "Hac face rex Macedum tumulum cum vidit Achilli"
            },
            {
                "verse": "Pectore magnanimus suspiria traxit ab imo."
            },
            {
                "verse": "Idem laudis amor, dum regem mente volutas"
            },
            {
                "verse": "Hunc tecum, celsum te, Caesar, ad urbis et orbis"
            },
            {
                "verse": "Concitat imperium. Laudanda sit aemula Virtus!"
            },
            {
                "verse": "Ah, ferale nimis, nimis execrabile cunctis,"
            },
            {
                "verse": "Heu hominum loetale genus, quibus effera tristis"
            },
            {
                "verse": "Detinet invidiae male perturbatio mentem!"
            },
            {
                "verse": "Lnvidia Codrus dum sanctum percitus atra"
            },
            {
                "verse": "In nos, dira lues, studet irritare Senatum,"
            },
            {
                "verse": "Ausus es in medium solus consurgere, cunctos"
            },
            {
                "verse": "Vera docens, mollisque animos et reddis amicos."
            },
            {
                "verse": "Munere pro tanto quid reddere quibo, Benine,"
            },
            {
                "verse": "Ergo tibi? Referam titulos et laudis honores."
            }
        ],
        [
            {
                "verse": "hecatosticha septima"
            },
            {
                "verse": "Pamphilus, Antiphilam dum saevo flagrat amore,"
            },
            {
                "verse": "Aspicit Opoclopen pariterque exuritur igni."
            },
            {
                "verse": "Id faciat nescit. Pereatne miserrimus? Inde"
            },
            {
                "verse": "Mira nefas prohibet pietas uxoris, at acer"
            },
            {
                "verse": "Hinc puer aurata transfigit arundine pectus."
            },
            {
                "verse": "Deperit ergo miser, penitus suspiria ducens."
            },
            {
                "verse": "\"Heu\" ait \"heu, moriar? \". \"Qui te dolor efferus\" uxor"
            },
            {
                "verse": "\"Mi vir, vexat? \", ait deflaetque, miserrima. \"Dirus"
            },
            {
                "verse": "Me dolor\" inquit \"habet, moriar, nisi iuveris! \". \"Heu heu,"
            },
            {
                "verse": "Mi vir, flaere veta, noli me perdere, vir!"
            },
            {
                "verse": "Fare mali causam: qui te dolor urget acerbus? \"."
            },
            {
                "verse": "\"Deperit Opoclopen tuus hic, mea vita, maritus!"
            },
            {
                "verse": "Fer, precor\" inquit \"opem! Cum primum crastinus ortus"
            },
            {
                "verse": "Extulerit Titan, templum pete sive Dianae,"
            },
            {
                "verse": "Seu Martis Floraeve deae; pete templa deorum,"
            },
            {
                "verse": "Opoclopenque, miser, solo quo nomine solvor,"
            },
            {
                "verse": "Mollis, adi, coniunx. Huic nostrum pande laborem,"
            },
            {
                "verse": "Pande faces. Miserere mei, precor, adde mariti!"
            },
            {
                "verse": "Casta pudiciciam servet cui malit (at ipsam"
            },
            {
                "verse": "Iure pudiciciam detestor!), casta marito"
            },
            {
                "verse": "Illa pudiciciam servet tamen. Oro sed unum:"
            },
            {
                "verse": "Ne moriar, miserum mitis miseretur amantem."
            },
            {
                "verse": "Sat fuerit si me vel servi munere carum"
            },
            {
                "verse": "Iusserit esse sibi. Nihil est quod poscere maius"
            },
            {
                "verse": "Temptem\". Verba cadens hinc imperfecta relinquit"
            },
            {
                "verse": "Semianimisque iacens lachrymas effundit abortas."
            },
            {
                "verse": "Flaet, gemit ac manibus pulsat pectusque caputque;"
            },
            {
                "verse": "Hunc fovet illachrymans coniunx, dat basia, dulci"
            },
            {
                "verse": "Corrigit alloquio: \"Turpem, mea vita, Dionen"
            },
            {
                "verse": "Effuge. Nonne tuum fundum colis? Effuge moechi"
            },
            {
                "verse": "Nomen! Adulterii quae te premit atra libido? \"."
            },
            {
                "verse": "\"Impia, quid nostra gaudes nece? Nulla mariti"
            },
            {
                "verse": "Proh miseri te Cura tenet! Laetare, thorumque"
            },
            {
                "verse": "Delige mox alium\". Quae cum dixisset, ad ensem"
            },
            {
                "verse": "Festinat surgens, medium quem invertere pectus"
            },
            {
                "verse": "Districtum parat ipse sibi. \"miserere, marite,"
            },
            {
                "verse": "Antiphilae, miserere, tuae! Mitissimus audi!"
            },
            {
                "verse": "Parce, precor, mi vir, noli me perdere! Titan"
            },
            {
                "verse": "Cum primum gelidis dederit nova lumina terris,"
            },
            {
                "verse": "Templa petam, quaecumque iubes, per numina iuro,"
            },
            {
                "verse": "Exequar! Ense manum saevo tantum exue tristem! \"."
            },
            {
                "verse": "Lenitur miserandus amans et nutrit inani"
            },
            {
                "verse": "Spe vulnus, curamque animi Venerisque furorem."
            },
            {
                "verse": "Postera lux aderat, consurgit Pamphilus una"
            },
            {
                "verse": "Cum consorte thori; celeri nova templa meatu"
            },
            {
                "verse": "Artemidos petit illa, citus quo Pamphilus ante"
            },
            {
                "verse": "Venerat, illa modo, mox haec catus ostia servans,"
            },
            {
                "verse": "Ecce, videt celebri venientem forte caterva"
            },
            {
                "verse": "Opoclopen, quam Barda phalanx pulcherrima centum"
            },
            {
                "verse": "Undique formosis glomerat comitata puellis,"
            },
            {
                "verse": "Barda phalanx Phrygio dignissima iudice, taelis"
            },
            {
                "verse": "Digna cupidineis, thalamis dignissima divum."
            },
            {
                "verse": "Obstupuit iuvenis visaque expalluit illa."
            },
            {
                "verse": "Non secus Opoclope Bardas fulgebat in omnis"
            },
            {
                "verse": "Quam solet in rutilis splendescere Lucifer astris"
            },
            {
                "verse": "Aureus, aut radians late inter sydera Phoebus."
            },
            {
                "verse": "\"En en uxor, adi, propera! Quid, saxea, tardas?"
            },
            {
                "verse": "Accelera, coniunx! En haec mea diva! Quid haeres?"
            },
            {
                "verse": "Festinans age, curre, vola! \". Maturat et urget"
            },
            {
                "verse": "Illa gradum. Cupidis nihil est quod tempore possit"
            },
            {
                "verse": "Esse suo. \"Celera, coniunx! Quid, perfida, gressu"
            },
            {
                "verse": "Cunctaris trepido? Meme nunc, saeva, cadentem"
            },
            {
                "verse": "Videris\". Illa volat, cuncti mirantur et una"
            },
            {
                "verse": "Concurrunt spectantque novi properatio quidnam"
            },
            {
                "verse": "Tanta paret. Venit haec tandem pulchramque salutat"
            },
            {
                "verse": "Comiter Opoclopen: \"Meus, en\" hinc subdidit \"ardet"
            },
            {
                "verse": "Vir miser, orat opem: miserae servare maritum"
            },
            {
                "verse": "Sola potes. Miserere mei, precor, ecce, mariti! \""
            },
            {
                "verse": "(Namque aderat miserandus amans) \"Nil turpe rogamus"
            },
            {
                "verse": "Hic sat habet si se vel servi munere carum"
            },
            {
                "verse": "Iusseris esse tibi. Nihil est quod flagitet ultra\"."
            },
            {
                "verse": "Dixerat. Illa, deae similis, subriserat addens:"
            },
            {
                "verse": "\"Haec eadem Antiphilae de se, meus, unica cura,"
            },
            {
                "verse": "Narrarem vir iussit!\". \"Age\" inquit Pamphilus \"ergo"
            },
            {
                "verse": "Fiat utrunque refer!\". Magnus per cuncta cachinnus"
            },
            {
                "verse": "Tollitur ora virum: rident puerique senesque"
            },
            {
                "verse": "Virgineusque pudor, cunctae risere puellae;"
            },
            {
                "verse": "Artemin ore ferunt placido risisse pudentem;"
            },
            {
                "verse": "Riserat Ursa sales laudans factumque venusta,"
            },
            {
                "verse": "Atque cupidineas extollit ad astra sagiptas"
            },
            {
                "verse": "Felicesque vocat solos quibus aurea cuspis"
            },
            {
                "verse": "Flagranti placidum fixisset arundine pectus."
            },
            {
                "verse": "Quam iuvenis dum forte aliquis, virtute bonoque"
            },
            {
                "verse": "Praeditus ingenio, spectat tam mite loquentem,"
            },
            {
                "verse": "Subridet; primum, mox laudat et intima sentit"
            },
            {
                "verse": "Nescio quis facibus praecordia fervere. Sensim"
            },
            {
                "verse": "Ardor habet: vires venasque exurit, habaenas"
            },
            {
                "verse": "Urget caecus amor fraenosque immittit et acris"
            },
            {
                "verse": "Adiicit horrenti stimulos, pungitque premitque"
            },
            {
                "verse": "Corda repugnanti. Falsae sub nomine cenae"
            },
            {
                "verse": "Praemittit socium, leviter qui colla puellae"
            },
            {
                "verse": "Audax libaret digyto cadentia, quippe"
            },
            {
                "verse": "Qui temptare prius voluisset mente puella"
            },
            {
                "verse": "Quam facili in sese exciperet, quod mitius aequo"
            },
            {
                "verse": "Laudat in Opoclopen. Furit, oh, furit effera, clamans"
            },
            {
                "verse": "Infandum facinus, foeta truculentior ursa"
            },
            {
                "verse": "Fertur et in diras iuvenem raptare procellas"
            },
            {
                "verse": "Molitur, medioque audet speciosa Senatu"
            },
            {
                "verse": "Suave per eloquium, lachrymasque haud sponte cadentis"
            },
            {
                "verse": "Ad capitis saeva iuvenem deposcere poenas."
            }
        ],
        [
            {
                "verse": "hecatosticha octava"
            },
            {
                "verse": "Luna, soror Phoebi, dubiis argentea rebus"
            },
            {
                "verse": "Nocte sub obscura dum lumina forte ministrat,"
            },
            {
                "verse": "Despicit in terras, rutilo splendore nitentem"
            },
            {
                "verse": "Spectat item gemino Lunam fulgescere cornu."
            },
            {
                "verse": "Dum stupet et mira capitur novitate, \"Quis\" inquit"
            },
            {
                "verse": "\"Me sibi tam placido rapuit deus? Ille vicissim"
            },
            {
                "verse": "Lustrat in orbe suo lumenque per aera mittens"
            },
            {
                "verse": "Discinditque pigras nubis et sydera luce"
            },
            {
                "verse": "Comprimit ecce sua. Quinam deus ille vocandus? \"."
            },
            {
                "verse": "Ipsa quidem in tenebris, soror o pulcherrima Phoebi,"
            },
            {
                "verse": "Lampade fraterna gelidis fers lumina terris;"
            },
            {
                "verse": "Ast haec Luna suo similat fulgore coruscum"
            },
            {
                "verse": "Flamigerumque deum, qui cunctis pulchrior astris"
            },
            {
                "verse": "Invehitur roseis radians per aperta quadrigis."
            },
            {
                "verse": "Haec dum luna suo mirans hauriret ab orbe,"
            },
            {
                "verse": "Assentitur amans et vinci gaudet amato,"
            },
            {
                "verse": "Nec secus obstupuit quam si Endymiona iacentem"
            },
            {
                "verse": "Acciperet gelidis virgo sub montibus alma,"
            },
            {
                "verse": "Atque ait: \"O utinam, iuvenis celeberrime, vitae"
            },
            {
                "verse": "Tempus ad extremum faveant tibi fata deusve"
            },
            {
                "verse": "Qui te cunque potest melioribus addere rebus!"
            },
            {
                "verse": "Nam (neque desperem) talem tua maxima virtus"
            },
            {
                "verse": "Te per mille virum statuet certamina, quo nec"
            },
            {
                "verse": "Fata reformides, neque quod domat omnia tempus."
            },
            {
                "verse": "Immortale tibi paries super aethera nomen,"
            },
            {
                "verse": "Quique modo terras dictus cognomine Luna,"
            },
            {
                "verse": "Auricomo senior lustrabis sydera vultu\"."
            },
            {
                "verse": "Talia, dum premerer multo dulcique sopore,"
            },
            {
                "verse": "Sum visus vidisse cubans, nec vana loquentis,"
            },
            {
                "verse": "Nicoleos, censens, facies nos vera locutos,"
            },
            {
                "verse": "Si modo quae primae tibi fundamenta iuventae"
            },
            {
                "verse": "Optima iecisti, extremam quoque ad usque sequaris"
            },
            {
                "verse": "Rite manum: longo probitas decernitur usu."
            },
            {
                "verse": "Verum age, quae mitis referat praecepta probetque"
            },
            {
                "verse": "Noster amor memori docilis tibi concipe mente."
            },
            {
                "verse": "Si puerile decus laudem, laus illa parentum est,"
            },
            {
                "verse": "Non tua. Doctores etenim, quos laude putemus"
            },
            {
                "verse": "Vel minima dignos, licet hos asciverit omnis"
            },
            {
                "verse": "Quos thyrrena viros melioris censuit ora?"
            },
            {
                "verse": "Nemo etenim mentis hominum tacitosque recessus"
            },
            {
                "verse": "Multiplicesque dolos penitus perspexerit, astu"
            },
            {
                "verse": "Cuncta tegunt reprobi; verum hoc quoque laudibus ipse"
            },
            {
                "verse": "Dignus eras, ultro ductus quod ab indole rectis"
            },
            {
                "verse": "Parueras monitis, natura praeditus alto"
            },
            {
                "verse": "Ingenio atque alacri capiebas omnia mente."
            },
            {
                "verse": "At nunc tempus adest quo te factura beatum"
            },
            {
                "verse": "Fama per Ausonias volitans laetissima terras"
            },
            {
                "verse": "Te ferat et faustis celebret rumoribus urbes"
            },
            {
                "verse": "Undique per Latias ac sydera carmine pulset."
            },
            {
                "verse": "Omnia iam dentur laudi tibi, quaeque probatis"
            },
            {
                "verse": "Consiliis spectandus agas. Pars nulla parenti"
            },
            {
                "verse": "Iam tribuatur, enim nullam sibi vendicet auram"
            },
            {
                "verse": "Paedonomus: doctor iam laxis curris habaenis."
            },
            {
                "verse": "Aspice lascivos quos haec male sustinet aetas,"
            },
            {
                "verse": "Aequalis disquire tuos moresque nefandos"
            },
            {
                "verse": "Contemplare sagax. Horum fuge providus usum"
            },
            {
                "verse": "Quos mala luxuries, mentis quos ardor avarae"
            },
            {
                "verse": "Detinet et coetus sibi quos iunxere profani."
            },
            {
                "verse": "Hic calamistratus (adeo furit alta libido!)"
            },
            {
                "verse": "Exultatque comis et primis tempora villis"
            },
            {
                "verse": "Nascentique tener spoliat lanugine malas,"
            },
            {
                "verse": "Gypsea fit facies et fuco pingitur acri."
            },
            {
                "verse": "Quaque autem quae tecta nefas sit dicier arte,"
            },
            {
                "verse": "Excolat, audivi. Proh Iupiter! Horruit auris"
            },
            {
                "verse": "Atque animus demens penitus defecit, ut illa"
            },
            {
                "verse": "Et scelera et pathici ludibria turpia sexus"
            },
            {
                "verse": "Audiit. O superi, quae vos patientia cepit?"
            },
            {
                "verse": "\"Quid? Quod dives ero tam laeto in saecula quaestu?"
            },
            {
                "verse": "Hic auri pondo mihi dat roseamque lacernam,"
            },
            {
                "verse": "Alter equum dederat, gladios dedit illeTriballos\"."
            },
            {
                "verse": "At quid turpe tibi prosit, stolidissime, lucrum,"
            },
            {
                "verse": "Foemina si factus pateris muliebria (monstrum!)?"
            },
            {
                "verse": "Nec tamen ille magis longe laudabilis, esto,"
            },
            {
                "verse": "Qui dum flagrat opes facibusque ardescit habendi,"
            },
            {
                "verse": "Nil sibi turpe putat, felicem foenore sese"
            },
            {
                "verse": "Iudicat et furtis inhiat nullusque rapinis"
            },
            {
                "verse": "Fit modus. A teneris aurum sitit, impius, annis."
            },
            {
                "verse": "\"Edidici numeros\". Numerum posuisse moventem"
            },
            {
                "verse": "Esse animum sese fertur quis; talis in ore"
            },
            {
                "verse": "Si tibi sit numerus, laudem numerumque tuumque"
            },
            {
                "verse": "Ingenium. Numeros didicisti? Ridiculum te"
            },
            {
                "verse": "Nempe mihi praestas. Abaconne ostenderis album?"
            },
            {
                "verse": "Arte quid hac possis, nisi fallere, dirus, amicos?"
            },
            {
                "verse": "Aspice, quot linguae morbo petulantis inertes"
            },
            {
                "verse": "Invidiaeque sacrae mortali peste laborant,"
            },
            {
                "verse": "Horum structa phalanx numerum quae plurima nullum"
            },
            {
                "verse": "Admittat, viles animae atque ignobile vulgus."
            },
            {
                "verse": "Quid iam plura loquar? Talis si, Luna, sodalis"
            },
            {
                "verse": "Fugeris, utque facis, sanctos venereris amesque"
            },
            {
                "verse": "Integritate viros ac vera laude vigentis,"
            },
            {
                "verse": "Nil equidem verear, quin te, post saxa sepulchri"
            },
            {
                "verse": "Frigida funerei, merito mirentur, et astra"
            },
            {
                "verse": "Inter clara poli, si fas sit dicier (at cur"
            },
            {
                "verse": "Ne licet et nobis?), priscorum more locarint"
            },
            {
                "verse": "Quique, modo iuvenis, fulges probitatis amore"
            },
            {
                "verse": "Clarus in urbe tua, functus senioribus annis"
            },
            {
                "verse": "Post virtutis opus, pariter deus, additus aris"
            },
            {
                "verse": "Orbe micans supero Phoebi superare sororem"
            },
            {
                "verse": "Lucidior dicare deam. Cole iusque piumque"
            },
            {
                "verse": "Sobrius, atque gravem constans imitare parentem."
            }
        ],
        [
            {
                "verse": "hecatosticha nona"
            },
            {
                "verse": "Claude forespostisque sera, iunge ordine vectes,"
            },
            {
                "verse": "Ostia quaeque suo geminatis robore valvis"
            },
            {
                "verse": "Assiduus munire para, sit ianua multa"
            },
            {
                "verse": "Asservata manu, teneat vestibula custos"
            },
            {
                "verse": "Pervigil, atque premens cancellus more fenestras"
            },
            {
                "verse": "Ferreus insidias compescat et eminus omnes"
            },
            {
                "verse": "Propulset: nunquam ipse tamen muliebria vites"
            },
            {
                "verse": "Prodigia atque dolos. Mirum est quo foemina callet"
            },
            {
                "verse": "Ingenium, scelerum cum secum perdita versat"
            },
            {
                "verse": "Mille vias; nihil hoc monstro est audacius uno,"
            },
            {
                "verse": "Nec magis horrendum, siquando dira libido"
            },
            {
                "verse": "Aut odium stimulat. Carum Medea parentem"
            },
            {
                "verse": "Deseruit fratremque secans, furibunda, necavit,"
            },
            {
                "verse": "Dum sequitur moechum, quem postquam accensa furore"
            },
            {
                "verse": "Odit, ad insontis convertit fulmina natos."
            },
            {
                "verse": "Atque Helenen nullus tenuit pudor: illa parentes,"
            },
            {
                "verse": "Illa virum fratresque pios atque omnia temnens"
            },
            {
                "verse": "Nomina quae pareret probrosi infamia facti,"
            },
            {
                "verse": "Ad Troiana, procax meretrix, incendia vastis"
            },
            {
                "verse": "Fluctibus advehitur. Phoenicas praetulit Io"
            },
            {
                "verse": "Et patriae atque patri; Cretensi Scylla tyranno"
            },
            {
                "verse": "Prodidit et patrem et regnum legesque deosque;"
            },
            {
                "verse": "Nec metus Europam vetuit conscendere Tauri"
            },
            {
                "verse": "Terga trucis; turris Danaen custosque fidelis"
            },
            {
                "verse": "Ac multus frustra studuit servare latentem."
            },
            {
                "verse": "Arte quidem nulla possis inhibere furorem"
            },
            {
                "verse": "Foemineae mentis: nam quidquid foemina secum"
            },
            {
                "verse": "Cogitat, insidias totum fraudesque ministrat."
            },
            {
                "verse": "Ipse putas natas cauta servare ministra,"
            },
            {
                "verse": "Quae, parvo corrupta auro, seducit et illas,"
            },
            {
                "verse": "Ostendens quam dulce bonum, quam dulcia recti"
            },
            {
                "verse": "Gaudia sint nervi. Thalamo dum tutus avito"
            },
            {
                "verse": "Coniuge cum fida dormis, securus adulter"
            },
            {
                "verse": "Ingreditur fallitque seras: dum stertis et altos"
            },
            {
                "verse": "Solveris in sopnos, humeris cadentia tollens"
            },
            {
                "verse": "Crura suis, agitat clunes et basia poscit,"
            },
            {
                "verse": "Ac vitulum ridet tanto torpore marinum"
            },
            {
                "verse": "Sopitum repetitque vices et lassus anhelat."
            },
            {
                "verse": "Mentula vesicam modo longior impleat omnem,"
            },
            {
                "verse": "Non curat mulier seu liber sive quis ille"
            },
            {
                "verse": "Verna sit Aethiopum quem miserit ipsa vel horrens"
            },
            {
                "verse": "Sauromatum tellus; quin et tentigine quaedam"
            },
            {
                "verse": "Ardentes rabida nullo discrimine tollunt"
            },
            {
                "verse": "Aut asinos tergo mulosve, pudore vacantes"
            },
            {
                "verse": "Atque metu penitus: tantum furor excitat ignem!"
            },
            {
                "verse": "Causa mali tanti vinum est et Persica mensa."
            },
            {
                "verse": "Namque ubi concaluit cerebrum fervorque repostos"
            },
            {
                "verse": "Invasit iecoris fontes, spatiatur in omne"
            },
            {
                "verse": "Foemina flagitium, scelus audeat omne supremum"
            },
            {
                "verse": "Ebria. Sic fratris post funera saeva biformis"
            },
            {
                "verse": "Cretica deseruit patrios Ariadna penates,"
            },
            {
                "verse": "Uxorisque feros Agamemnon senserat ictus,"
            },
            {
                "verse": "Et nomen mentita sagax Augusta lupanar"
            },
            {
                "verse": "Intravit plenis non ultima mathula nervis."
            },
            {
                "verse": "Non igitur temere Romanos traditur usum"
            },
            {
                "verse": "Foemineo sexu vini vetuisse, quod ipsam"
            },
            {
                "verse": "Eripiat mentem facinusque hortetur ad omne."
            },
            {
                "verse": "Sobria cura igitur tua sit tibi filia, coniunx,"
            },
            {
                "verse": "Et quaecumque tuo curatur foemina ductu."
            },
            {
                "verse": "Otia tolle simul: nam semper foemina nervos"
            },
            {
                "verse": "Cogitat atque gulam. Fax caeli numina discat"
            },
            {
                "verse": "Ingentemque deum qui cunctis praesidet oris."
            },
            {
                "verse": "Delicias fugiat luxusque et vestis amoenae"
            },
            {
                "verse": "Atque voluptatis Cypris est comes. Auribus una"
            },
            {
                "verse": "Insonet arrectis probitas, qua parva domantur"
            },
            {
                "verse": "Omnia. Penelopem sic fertur Phemius olim"
            },
            {
                "verse": "Mulcenti docuisse lyra, qui et quantus honesti"
            },
            {
                "verse": "Esset honos, quam mira omnem celebranda per orbem"
            },
            {
                "verse": "Fama pudiciciam nunquam peritura maneret."
            },
            {
                "verse": "Adde probas comites, quae nil nisi casta loquantur:"
            },
            {
                "verse": "Garrula nam mulier magni fit causa doloris"
            },
            {
                "verse": "Ac flaetus, cum multa loquens labatur in ipsos"
            },
            {
                "verse": "Oscoeni sermonis agros segetemque futuri"
            },
            {
                "verse": "Captet adulterii. Nutrix et serva pudicis"
            },
            {
                "verse": "Profuit exemplis; eadem persaepe nefandos"
            },
            {
                "verse": "Edocuit coitus vertitque in vulnera venas."
            },
            {
                "verse": "Haec et multa equidem possim praecepta referre"
            },
            {
                "verse": "Docta pudiciciae, quae sydere nata benigno"
            },
            {
                "verse": "Non invita legat; verum petulantibus astris"
            },
            {
                "verse": "Progenitam monitis valeas deflectere nullis,"
            },
            {
                "verse": "Nec terrere minis, nec vi domitare nec arte."
            },
            {
                "verse": "Optandum ut nobis mulier contingat honesta,"
            },
            {
                "verse": "Et multis placanda poli sunt numina votis:"
            },
            {
                "verse": "Namque aliter frustra tantos cepisse labores"
            },
            {
                "verse": "Sollicitosque metus, ac tanta negotia ferre"
            },
            {
                "verse": "Curemus. Versuta Venus callensque recludit"
            },
            {
                "verse": "Quod meliore serae censes munimine totum"
            },
            {
                "verse": "Vimque omnem roburque levat. Custodia nulla"
            },
            {
                "verse": "Nec tutela valet: nam novit foemina cunctas"
            },
            {
                "verse": "Tartareas fraudes. Lachrymat, blanditur et orat,"
            },
            {
                "verse": "Dissimulat, fingit vultus rursusque minatur"
            },
            {
                "verse": "Accusatque ferox et crimina mille reponit"
            },
            {
                "verse": "Insimulans; temnit famam, gladiosque facesque"
            },
            {
                "verse": "Atque venena parat latitans, quaecumque parentes"
            },
            {
                "verse": "Quaeque viros fratresve neci curamve gerentis"
            },
            {
                "verse": "Tradiderint mentemve fugent ducantque tenebras."
            },
            {
                "verse": "Et, ne plura loquar, cum te, Pandora, misellis"
            },
            {
                "verse": "Adiunxere viris ridentis numina caeli,"
            },
            {
                "verse": "Ultima pernicies nos cepit, tabida membra"
            },
            {
                "verse": "Quae reddens, animos cruciat mentesque perurit."
            }
        ],
        [
            {
                "verse": "hecatosticha decima"
            },
            {
                "verse": "Eloquium nuper redolentis, Stroza, tabellas"
            },
            {
                "verse": "Mellifluum, Matthaee, tuas dum terque quaterque"
            },
            {
                "verse": "Perlegerem, miram concepi pectore laetus"
            },
            {
                "verse": "Ipse voluptatem. Quis enim tam saxeus esset,"
            },
            {
                "verse": "Ferreus, incultus, quem non tua summa moveret"
            },
            {
                "verse": "Dicendi virtus dum campo ferre pedestri?"
            },
            {
                "verse": "Stroza, fatebor enim, dum vertere graeca latinum"
            },
            {
                "verse": "Nitor ad eloquium ventisque vocarer in altum,"
            },
            {
                "verse": "Nescio quae nostrum nobis mala mite volucris"
            },
            {
                "verse": "Clausit iter laevumque procax obiecerit omen."
            },
            {
                "verse": "Nam dum forte forum peterem, Florentia civis"
            },
            {
                "verse": "Quos tenet egregios magnam spectare coronam"
            },
            {
                "verse": "Contigit. Accersor moremque vocantibus ultro"
            },
            {
                "verse": "Ipse gero. Sic rebar enim, qui corpora cultus"
            },
            {
                "verse": "Compserat exterior, simili interiora decore"
            },
            {
                "verse": "Redderet; a vestis roseae splendore trahebam"
            },
            {
                "verse": "Ipsum animi mentisque decus. Mox dixerat unus:"
            },
            {
                "verse": "\"Quid laudant frustra virtutis nomen et auram?"
            },
            {
                "verse": "Sint tibi virtutes, sint nomina quaeque decori"
            },
            {
                "verse": "Et desint nummi: cuncto ridebere vulgo."
            },
            {
                "verse": "Omnia tempus habet: sanctum nunc imperat aurum"
            },
            {
                "verse": "Aurea gaza placet, spectantur et aurea tecta"
            },
            {
                "verse": "Caelicolasque nihil nisi fulvum poscimus aurum,"
            },
            {
                "verse": "Iure quidem, nam cuncta parat. Rex praeside tali"
            },
            {
                "verse": "Persidos e medio Graecorum quiverat olim"
            },
            {
                "verse": "Mille sinu traxisse duces; hoc praeside rursum"
            },
            {
                "verse": "Rex Macedum saevos dudum penetrarat ad Indos."
            },
            {
                "verse": "Romulidas quondam fertur coluisse priore"
            },
            {
                "verse": "Tempore pauperiem minimamque fuisse peculi"
            },
            {
                "verse": "Iisce renascentis curam potiusque probare"
            },
            {
                "verse": "Hunc solitos qui se innocuum praestaret ab omni"
            },
            {
                "verse": "Crimine, et humanas probitati cedere cunctas"
            },
            {
                "verse": "Res quascunque solent hominum mirarier usus,"
            },
            {
                "verse": "Ipse ratus vacuas opibus dimitteret aedis."
            },
            {
                "verse": "Namque satis grandes gelidi post fata sepulchri"
            },
            {
                "verse": "Divitias famae titulis grandesque parari"
            },
            {
                "verse": "Thesauros quos nulla queat vel tristior aetas"
            },
            {
                "verse": "Laedere, vel rabido morsu corrodere vermis."
            },
            {
                "verse": "Hinc tua, Paule, quidem, tua, Regule, dives haberi"
            },
            {
                "verse": "Paupertas meruit. Sic Cincinatus opimis"
            },
            {
                "verse": "Laudibus effertur. Pauci sibi degere vitam"
            },
            {
                "verse": "Hanc voluere tamen, quos vanus duceret error."
            },
            {
                "verse": "Quid memorem pariter quot res dedit ampla superbos?"
            },
            {
                "verse": "Crassus opes multo noctisque diesque labore"
            },
            {
                "verse": "Dum cumulat clarum peperit sibi nomen in urbe."
            },
            {
                "verse": "Divitiis Magnus populum Pompeius agebat"
            },
            {
                "verse": "In quascunque alacrem cuperet traducere terras."
            },
            {
                "verse": "Ast auro Caesar dominatus et urbis et orbis"
            },
            {
                "verse": "Imperio, meruit praesens in vota vocari."
            },
            {
                "verse": "Huius item meritis sapiens Plutona vetustas"
            },
            {
                "verse": "Aetheriumque Iovem divino numine donat."
            },
            {
                "verse": "Quare aurum cunctis laeti praeponere rebus"
            },
            {
                "verse": "Pergite, si sapitis, quo mollia pacis habentes"
            },
            {
                "verse": "Ornamenta piae valeatis et effera bella,"
            },
            {
                "verse": "Qualia multa premunt, fulva pulsare sagipta"
            },
            {
                "verse": "Stoicidasque senes lepido pensate cachinno\"."
            },
            {
                "verse": "Hunc alii laudant, alios mussare videres,"
            },
            {
                "verse": "Seu quod dicta minus censerent forte probanda,"
            },
            {
                "verse": "Seu splendore magis virtus veneranda pudorem"
            },
            {
                "verse": "Adderet ipsa suo. Nam si lustraveris omnes,"
            },
            {
                "verse": "Invenias pluris qui, quamvis turpia quaeque"
            },
            {
                "verse": "Patrarint scelerumque minans superasse cacumen"
            },
            {
                "verse": "Laetentur, verum cupiant probitatis haberi"
            },
            {
                "verse": "Cultores malintque boni iustique videri"
            },
            {
                "verse": "Quam studuisse fore. Hinc alii post ordine mentis"
            },
            {
                "verse": "Quisque suae decreta ferunt. Sed stultior unus"
            },
            {
                "verse": "Talia verba dabat surgens in corpore bubo:"
            },
            {
                "verse": "\"Ipse equidem soleo mecum mirarier illos"
            },
            {
                "verse": "Qui tempus trivere suum quo graeca latinis"
            },
            {
                "verse": "Exprimerent verbis: hic rhetoras, ille poetas,"
            },
            {
                "verse": "Socraticos alius transfert aliique priorum"
            },
            {
                "verse": "Vertere res gestas et bella furentia certant."
            },
            {
                "verse": "Quid frustra didicere libros, interpretis usi"
            },
            {
                "verse": "Munere? Quid frustra vanos sumpsere labores?"
            },
            {
                "verse": "Quisque suas qui servat opes, iis utitur. Haud se"
            },
            {
                "verse": "Quique habuere suas, alienis vestibus ornant\"."
            },
            {
                "verse": "Assensere omnes, contra nitebar, et ipsum"
            },
            {
                "verse": "In medium eloquii, patrem te, Marce, ferebam,"
            },
            {
                "verse": "Maioresque alios. Piscabar in aere rombos"
            },
            {
                "verse": "Atque maris medii venabar in aequore cervos."
            },
            {
                "verse": "Hinc ego constitui nil iam traducere, cernens"
            },
            {
                "verse": "Ingratos hominum per aperta pericula mores."
            },
            {
                "verse": "Namque volunt quaecumque legunt damnare, vel ipsi,"
            },
            {
                "verse": "Siquid habent pulchri conversa volumina, tantum"
            },
            {
                "verse": "Assignare solent qui scripta reliquerit auctor."
            },
            {
                "verse": "Interpres nullas potuit meruisse labore"
            },
            {
                "verse": "Officii partis: hic aridus, ille remissus,"
            },
            {
                "verse": "Spumeus alter erit, durus fuit ille, sed iste"
            },
            {
                "verse": "Laxior. Heu demens stolidi sententia vulgi!"
            },
            {
                "verse": "Et tamen inviti deliros saepe vereri"
            },
            {
                "verse": "Cogimur, et diris penitus dare lintea ventis."
            },
            {
                "verse": "At tua dicendi vis insuperabilis apte"
            },
            {
                "verse": "Usqueadeo nostram potuit deflectere mentem"
            },
            {
                "verse": "Extinctosque prius flammis surgentibus ignes"
            },
            {
                "verse": "Instaurare novos, ut quidquid, Stroza, petisti,"
            },
            {
                "verse": "Care, mihi, facilis tibi sim cessurus amico,"
            },
            {
                "verse": "Munera cum primum liceat per publica nobis."
            },
            {
                "verse": "Totus Aristoteles causas armatus in omnis"
            },
            {
                "verse": "Prodeat in medium tractetque ferocia saevi"
            },
            {
                "verse": "Bella fori populumque domet moneatque Senatum."
            }
        ]
    ]
}