{
    "author": "Giuseppe Sporeni",
    "title": "carmina",
    "url": "http://www.poetiditalia.it/texts/SPORENI|carm|001",
    "text": [
        [],
        [
            {
                "verse": "At quibus haec dabo vota deis? Cui rauca parabo"
            },
            {
                "verse": "Sistra et Hyanteo deductum vertice carmen?"
            },
            {
                "verse": "Cui movet hoc Sporenus ebur? Tibi saucia taurus"
            },
            {
                "verse": "Exta ferat sanctosque tibi circumstrepat ignes"
            },
            {
                "verse": "Ista dies purique aris dent orgia mystae,"
            },
            {
                "verse": "Siderei regina poli. Vacat hoc tibi pulsa"
            },
            {
                "verse": "Nocte iubar, vacat Aoniae deus arbiter undae"
            },
            {
                "verse": "Et latice exundante Helicon. Iam frondibus aras"
            },
            {
                "verse": "Cinge, puer, iam Castalios solemnia motus"
            },
            {
                "verse": "Concipiant vatumque pia chorus assonet Echo."
            },
            {
                "verse": "Tu, felix, ad templa veni: nec te procul aethrae"
            },
            {
                "verse": "Limes agat superumque habitus praepesque noveni"
            },
            {
                "verse": "Scaena chori; nec te Solyme trahat aut mage votis"
            },
            {
                "verse": "Accumulet fibrisque inhians spirantibus Allus"
            },
            {
                "verse": "Et Ptolomeeis assurgens fastibus Accho;"
            },
            {
                "verse": "Nec te spumiferis sulcaris vada fluctibus Armon"
            },
            {
                "verse": "Atque coloratas subnectens vertice nubes"
            },
            {
                "verse": "Alliciat, nec sceptra tenens ingentia Coene."
            },
            {
                "verse": "Quid primum, regina, dabis? Qua turbidus ora"
            },
            {
                "verse": "Sedabit Thymbraeus ebur plectroque locuta"
            },
            {
                "verse": "Phemonoe? Tua num volucri primordia Phoebo"
            },
            {
                "verse": "Praetulerim curruque Iovis Tegeesque volucri!"
            },
            {
                "verse": "Quid primum, regina, dabis? Loquar aurea post te"
            },
            {
                "verse": "Astra serenato posuisse cubilia coelo"
            },
            {
                "verse": "Aegoceronque Hyadasque assurgentemque procellis"
            },
            {
                "verse": "Tyndarida Oeteamque ratem Idaeasque favillas"
            },
            {
                "verse": "Et Maurae portenta Abylae, cum fortia tellus"
            },
            {
                "verse": "Brachia frugiferosque eduxit ab aequore fines,"
            },
            {
                "verse": "Dorida cum pressere hiemes vitreumque profundi"
            },
            {
                "verse": "Glaucus iter conchaque ululans Amathuntide Triton"
            },
            {
                "verse": "Asphaltisque Hyale et gavisus vertice Proteus"
            },
            {
                "verse": "Ambiguo frenare greges et inertia ponti"
            },
            {
                "verse": "Monstra Hyperioniumque calor Phaetonta petivit"
            },
            {
                "verse": "Vos, quibus olenia recubans Tegeaticus umbra"
            },
            {
                "verse": "Inspirat coeleste iubar, quibus ardua summo"
            },
            {
                "verse": "Exultant Pangaea iugo, nec inertia Bacchus"
            },
            {
                "verse": "Plectra nec ignavos Tritonia suscitat ignes:"
            },
            {
                "verse": "Laudibus hanc ambite diem et solemnia casti"
            },
            {
                "verse": "Pierio haec rorate lacu. Me parva canentem"
            },
            {
                "verse": "Musa levat, nec comit ebur nostrisque relegat"
            },
            {
                "verse": "Serta comis: age Leucadios, age perfice motus"
            },
            {
                "verse": "Affatu, regina, pio talisque micanteis"
            },
            {
                "verse": "Cinge focos adytumque subi, exultantia qualem"
            },
            {
                "verse": "Sidera prospexere tuis ubi faucibus haesit"
            },
            {
                "verse": "Aliger et celeri excussit tua corda volatu."
            },
            {
                "verse": "Qui postquam Icario Cybeleia compita novit"
            },
            {
                "verse": "Remigio, qua Parrhasium fugat Arcada saevo"
            },
            {
                "verse": "Ennosigaeus equo et pallentem verberat Arcton"
            },
            {
                "verse": "Despectus Iunonis honor, qua plumbea pubes"
            },
            {
                "verse": "Pondera per vacui iaculatur inania coeli"
            },
            {
                "verse": "Et triplices dant monstra animas et terna volutant"
            },
            {
                "verse": "Arma et Echioniae freta prostravere columnae,"
            },
            {
                "verse": "Qua Libycus tormenta Gigas tacitaque movebat"
            },
            {
                "verse": "Arte Palen tremulasque olidum pecus implicat aras"
            },
            {
                "verse": "Helloeusque assurgit apex, qua fluctuat ingens"
            },
            {
                "verse": "Indus et Eoo spargit vaga cornua Phoebo,"
            },
            {
                "verse": "Arcanum tibi nectar hiat, tibi concipit ingens"
            },
            {
                "verse": "Eloquium et positis argenteus albicat alis."
            },
            {
                "verse": "Extemplo Deus, ille Deus praecordia blande"
            },
            {
                "verse": "Casta subit comitque animos, nec gaudia differt"
            },
            {
                "verse": "Uberis excepisse tui. Vix Latmia nono"
            },
            {
                "verse": "Saxa iugo tremulae prospexerat orbita Lunae,"
            },
            {
                "verse": "Cum sese ad tormenta aperit qua densa coronant"
            },
            {
                "verse": "Bethlemios pineta apices Chebronque superbum"
            },
            {
                "verse": "Radit iter Solymaeque frequens protenditur urbi."
            },
            {
                "verse": "Ecce autem nova lux oculis dum panditur Infans,"
            },
            {
                "verse": "Emicuit nova lux, atrae cadit obvia nocti"
            },
            {
                "verse": "Et magnum testatur opus passimque vagati"
            },
            {
                "verse": "Coelicolae dulci rupere silentia voce."
            },
            {
                "verse": "Creditur audivisse pecus, dum pascua late"
            },
            {
                "verse": "Et fletu Aurorae sudantes carperet herbas,"
            },
            {
                "verse": "Quique Palaestinae campis armenta vehebant"
            },
            {
                "verse": "Sidereum vidisse iubar trepidisque sonoros"
            },
            {
                "verse": "Auribus excepisse modos et carmina divum."
            },
            {
                "verse": "Protinus obriguere animi, nam lumina vulgus"
            },
            {
                "verse": "Tanta nec emissas voces per inane ferebat"
            },
            {
                "verse": "Partitasque acies stellatique agmina coeli."
            },
            {
                "verse": "Quid superum portenta ferant, quid Semita poscat"
            },
            {
                "verse": "Ignea mutataeque vices atque orbita Lunae,"
            },
            {
                "verse": "Edocuit pennata phalanx humilesque deorum"
            },
            {
                "verse": "Accubitus rupisque cavos patefecit hiatus."
            },
            {
                "verse": "Huc omnes eciere manus, huc ilicet ingens"
            },
            {
                "verse": "Ordo ruit votisque inhiant et grandia figunt"
            },
            {
                "verse": "Munera quos Laton, quos nobilis occupat Arbe"
            },
            {
                "verse": "Legiferosque Abaris complexus vertice manes,"
            },
            {
                "verse": "Quos Duma, nec Sicaniis in fluctibus Aetna"
            },
            {
                "verse": "Aut Paphiis Amathus fabricata penatibus aut quae"
            },
            {
                "verse": "Arni nomen habet divorumque enthea Gaulon"
            },
            {
                "verse": "Sacra fovens et Hamae ruituraque Ascalon urbe"
            },
            {
                "verse": "Et captis Ianoque tenent, quos circuit Aelmon"
            },
            {
                "verse": "Et formidatae Latiali sanguine Carrae"
            },
            {
                "verse": "Daunaque Balastusque Samisque et moenibus Eglon"
            },
            {
                "verse": "Septa Giganteoque exultans agmine Gessen,"
            },
            {
                "verse": "Qui Sain Macharasque habitant, qui Magdalon acri"
            },
            {
                "verse": "Lustrat equo Gazamque subit, quos Tamnius urbis"
            },
            {
                "verse": "Cingit apex varioque habitata Diospolis Api."
            },
            {
                "verse": "Adde quod huc Hebraea suos tulit obvia cives;"
            },
            {
                "verse": "Huc biblos, huc charta ruunt, huc rusticus Eluin"
            },
            {
                "verse": "Pastor agit Sellique acies, nec defuit ustam"
            },
            {
                "verse": "Qui domibus Phithoma terit, cui mystica Lebna"
            },
            {
                "verse": "Arcanum cortina ululat Naboque fluenteis"
            },
            {
                "verse": "Auget aquas, cui Iordanes sua cornua miscet."
            },
            {
                "verse": "Denique quos Essena phalanx et candida servant"
            },
            {
                "verse": "Regna pudicitiae Soloeque et parvus Arari"
            },
            {
                "verse": "Coryciumque decus, nec formidabilis acri"
            },
            {
                "verse": "Pontus Abantiadae medicoque animatus hiatu"
            },
            {
                "verse": "Callirhoe coelique ferens incendia tellus;"
            },
            {
                "verse": "Et quae sub mediis Phoebum aspexere tenebris"
            },
            {
                "verse": "Surgentem rupes scintillantesque sub ipsa"
            },
            {
                "verse": "Nocte polos et quos Sarpedon vertice tollit."
            },
            {
                "verse": "Quin et Orontea quicumque iter explicat ora"
            },
            {
                "verse": "Qua picturatis attollitur axibus Hermon"
            },
            {
                "verse": "Et fera Bistonias Anabe superexcubat iras,"
            },
            {
                "verse": "Atque Araba, atque Cave, atque ingens extenditur Aulon"
            },
            {
                "verse": "Et Menelaei lascivit turba Canopi"
            },
            {
                "verse": "Sidoniaeque; ac tandem ingentibus armis"
            },
            {
                "verse": "Scipiadum possessa Tyros, quaeque excolit ignes,"
            },
            {
                "verse": "Isi, tuos, Babylon sacrumque Serapidis antrum"
            },
            {
                "verse": "Et numquam satis amissum veneratur Osirin,"
            },
            {
                "verse": "Quin et Erythraeo qua vortice murmurat ingens"
            },
            {
                "verse": "Oceanus deducta phalanx, huc contulit Eos"
            },
            {
                "verse": "Divitias, Titane, tuas, fluit impiger omni"
            },
            {
                "verse": "Axe chorus supplexque tuo fert oscula fetu"
            },
            {
                "verse": "Atque humili dat vota animo. Tu grandia tollis"
            },
            {
                "verse": "Numina, tu puerum feno tegis et simul inter"
            },
            {
                "verse": "Maternos premis accubitus; stant agmina et omnis"
            },
            {
                "verse": "Vulgus hiat numenque Dei praesentis adorat"
            },
            {
                "verse": "Et quem mox tetrico excipiet per compita plausu,"
            },
            {
                "verse": "Cui pia terribili figet praecordia clavo,"
            },
            {
                "verse": "Nunc ingens miratur opus. Quae gaudia nobis"
            },
            {
                "verse": "Illa dies, quales Hecate vaga miscuit ignes"
            },
            {
                "verse": "Pondere cum te fata levant! Quam turbidus atros"
            },
            {
                "verse": "Lucifer acclinavit equos, dum saucia Nati"
            },
            {
                "verse": "Ora vides illumque horrenda piacula miti"
            },
            {
                "verse": "Suspendentem animo; tunc et Sipyleia novit"
            },
            {
                "verse": "Parthenius lamenta, dolor Phrygioque peredit"
            },
            {
                "verse": "Rore genas. Non Erigone, non Daulias ipsum"
            },
            {
                "verse": "Tam misere ploravit Ityn rabidoque notavit"
            },
            {
                "verse": "Ungue sinus luctuque animum satiavit amaro."
            },
            {
                "verse": "At procul haec iam pulsa lues, nam grandia vestros"
            },
            {
                "verse": "Attollunt elementa humeros et te vagus aethrae"
            },
            {
                "verse": "Cingit apex. Illic septena volumina frenas"
            },
            {
                "verse": "Astrorum coelique vias coelique figuras"
            },
            {
                "verse": "Partiris: tibi Cassiope, tibi subditus Hydrae"
            },
            {
                "verse": "Servit honor iaculumque ferox nitidoque decorus"
            },
            {
                "verse": "Ense puer. Terras illic pelagique ruinas"
            },
            {
                "verse": "Metiris; stant circum animae, quibus emicat ingens"
            },
            {
                "verse": "Virginitas plaususque movent blandisque susurrant"
            },
            {
                "verse": "Alloquiis ut vipereae tibi nulla colubrae"
            },
            {
                "verse": "Miscuerint portenta venenatosque pararint"
            },
            {
                "verse": "Accubitus, ut te Paphiis sociaverit Hymen"
            },
            {
                "verse": "Auspiciis seniorque tuos pius hauserit ignes."
            },
            {
                "verse": "Perpetuos aliae tibi virginitatis honores"
            },
            {
                "verse": "Adiiciunt turbantque Iovem Stygiique fragores"
            },
            {
                "verse": "Helvidii; partus aliae cautesque profantur"
            },
            {
                "verse": "Bethlemias, nostrae prima argumenta salutis."
            },
            {
                "verse": "Additur et sublimis honor coelique fatiscit"
            },
            {
                "verse": "Imperium nec frena latent cingentia magnos"
            },
            {
                "verse": "Undarum terraeque sinus piceoque sonanteis"
            },
            {
                "verse": "Amne domos; haec Elysia capis orgia pube,"
            },
            {
                "verse": "Haec purae tibi dant animae. Nos expiat ardens"
            },
            {
                "verse": "Trinacriaeque Arabumque decor, nos spargimus aris"
            },
            {
                "verse": "Vota tuis, seu procero stant carbasa malo"
            },
            {
                "verse": "Aegeum fractura salum fremitusque Maleae"
            },
            {
                "verse": "Navita trux Meroenque legit, sive ambulat oris"
            },
            {
                "verse": "Hospes Achaemeniis Geticove extenditur Haemo,"
            },
            {
                "verse": "Cimmeria seu rupe cubat. Te concipit imo"
            },
            {
                "verse": "Qui subit arma horrenda animo, quique alligat aegro"
            },
            {
                "verse": "Membra toro et miserum sicco latus excoquit igni,"
            },
            {
                "verse": "Te partus cui surgit onus, cui tristia curae"
            },
            {
                "verse": "Exta gravant, cui Tartareis Mors incubat alis"
            },
            {
                "verse": "Imploratque auditque volens. Tibi casta puellae"
            },
            {
                "verse": "Serta ferunt, tibi vox puerorum Heliconia pulsat"
            },
            {
                "verse": "Tympana, te Spes iuxta hominum cubat et vaga tecum"
            },
            {
                "verse": "Progreditur; tibi purpureis chorus assonat alis"
            },
            {
                "verse": "Coelicolum, tibi Latoos diademate crines"
            },
            {
                "verse": "Impediunt. Salve, rebusque labantibus adsis,"
            },
            {
                "verse": "Bellorumque gravi nutantem pondere mundum"
            },
            {
                "verse": "Et furiis exundantem morbosque trahentem,"
            },
            {
                "verse": "Quos nec inexpletus patriis Epidaurius herbis"
            },
            {
                "verse": "Sive Machaoniae quirent avertere leges,"
            },
            {
                "verse": "Virginea compesce manu: satis obruit ingens"
            },
            {
                "verse": "Arva lues. Salve, rebusque labantibus adsis."
            },
            {
                "verse": "Sed quo me deduxit ebur? Cave marmora pinu"
            },
            {
                "verse": "Mota legas humili, pennis cave fervida tranes"
            },
            {
                "verse": "Icariis convexa, Erato: iam carbasa Nereo"
            },
            {
                "verse": "Et fragilem suspende ratem, ne saeviat ingens"
            },
            {
                "verse": "Tyndaris aut trifidos vibret Saturnius ignes."
            },
            {
                "verse": "Lurida cui dat signa dies? Cui flebilis atro"
            },
            {
                "verse": "Squallescit Thymbraeus equo noctemque reducit?"
            },
            {
                "verse": "Cui ferrugineos Hecates agit orbita currus?"
            },
            {
                "verse": "Nosco diem luctusque pios. Te maxime divum"
            },
            {
                "verse": "Flet rerum natura parens, te lacteus orbis,"
            },
            {
                "verse": "Te lugent elementa et amaris questubus haerent."
            },
            {
                "verse": "At Solyme non aequa scelus parat et tua clavo"
            },
            {
                "verse": "Membra ligat poenasque amens exercet amaras."
            },
            {
                "verse": "Nulla viri pietas animo nullusque recursat"
            },
            {
                "verse": "Matris honor, non ulla Dei morientis imago:"
            },
            {
                "verse": "Stant ferro subnixae acies patulaque comanteis"
            },
            {
                "verse": "Expediunt cervice iubas vigilesque fatigant"
            },
            {
                "verse": "Excubias; stat turba ferox atque increpat ore"
            },
            {
                "verse": "Infrendens, ceu rupe leo cum viscera praedae"
            },
            {
                "verse": "Urget amor durisque angustat hiatibus ora"
            },
            {
                "verse": "Imperiosa fames, illi modo pectora turbat"
            },
            {
                "verse": "Niliaci regina Phari, modo corniger Ammon,"
            },
            {
                "verse": "Pasiphaes modo turpis amor quique asperat ignes"
            },
            {
                "verse": "Martis equus, rabido siquando hiat Eumenis ore"
            },
            {
                "verse": "Pugnacesque cient Bellonae incendia motus."
            },
            {
                "verse": "Sic ne deos fortuna premit? Sic ne impia leti"
            },
            {
                "verse": "Fata iubent tormenta pati? Iacet arduus ecce"
            },
            {
                "verse": "Mundi opifex rerumque sator; iacet arbiter ingens"
            },
            {
                "verse": "Naturae, cui Puniceos Titania ducit"
            },
            {
                "verse": "Luna choros noctemque trahit, cui verberat Eos"
            },
            {
                "verse": "Sidera flammatoque vagum fugat Arcada coelo."
            },
            {
                "verse": "Heu, Clymene, fraudatus amor, vix enthea cervix"
            },
            {
                "verse": "Tormentum sufferre valet, vix brachia diram"
            },
            {
                "verse": "Sufficiunt amplexa trabem languentibus extis,"
            },
            {
                "verse": "Brachia Taenarias debellatura secures."
            },
            {
                "verse": "Ecce autem procul immensis clamoribus urget"
            },
            {
                "verse": "Spumantem cataphractus equum vibratque minaci"
            },
            {
                "verse": "Trux hastile manu et lato ferit ilia ferro:"
            },
            {
                "verse": "Sanguinis effluxere imo de vulnere guttae"
            },
            {
                "verse": "Poculaque arcanis Acheloia mixta figuris,"
            },
            {
                "verse": "Pocula venturos circumspicientia ritus"
            },
            {
                "verse": "Sacrorum fideique assurgentem undique molem."
            },
            {
                "verse": "At genetrix lacrimosa dolensque in funere Nati"
            },
            {
                "verse": "Triste nefas queritur miseroque redarguit ore:"
            },
            {
                "verse": "\"Ut video te, Nate, cadentem, ut vulnere plantas"
            },
            {
                "verse": "Traiectum miseraque oculos in matre ferentem,"
            },
            {
                "verse": "Ut video te, Nate, pati, quo pectoris ignes"
            },
            {
                "verse": "Diffugere tui? Quo formosissimus oris"
            },
            {
                "verse": "Secessit vigor et divini sanguinis ardor?"
            },
            {
                "verse": "Quo vires abiere tuae, Nate optime, Nate,"
            },
            {
                "verse": "Nate, animi fax una mei? Certe improbus olim"
            },
            {
                "verse": "Creditur has fugisse manus Aquilonius heros"
            },
            {
                "verse": "Lucifer aeriaeque minax exercitus alae,"
            },
            {
                "verse": "Cum devota phalanx Borealem fastibus Arcton"
            },
            {
                "verse": "Implicuit Geticoque nefas dirum extulit orbe."
            },
            {
                "verse": "Heu, nimium crudele nefas! Mox ima petivit"
            },
            {
                "verse": "Tartara luctificis animarum ululata querelis"
            },
            {
                "verse": "Et piceas Acherontis aquas. Num livida cervix,"
            },
            {
                "verse": "Nate, tua haec multoque infecti sanguine crines?"
            },
            {
                "verse": "Hoc ne caput tristesque gene? Me, me, undique me, me"
            },
            {
                "verse": "Protelate, viri, iaculis et figite ferro,"
            },
            {
                "verse": "Figite me siqua est pietas. Quid, Nate, reflectis"
            },
            {
                "verse": "Caesariem? Tenebras tecum, tecum atra subibo"
            },
            {
                "verse": "Limina et emeritas aeternis luctibus urbes!\""
            },
            {
                "verse": "Sic dea; suspirantem imo de pectore matres"
            },
            {
                "verse": "Suscipiunt moestae consolanturque dolentem."
            },
            {
                "verse": "Nec iuvenis dilectus abest, cui regia servit"
            },
            {
                "verse": "Ales et insano Patmos circumflua Ponto,"
            },
            {
                "verse": "Patmos Olympiacae dignata affatibus ore"
            },
            {
                "verse": "Arcanoque deum eloquio. Iam grandior ibat"
            },
            {
                "verse": "Spiritus, ignito Phlegethon qua vortice fumat,"
            },
            {
                "verse": "Tartareus Phlegethon formidataeque nefandis"
            },
            {
                "verse": "Eumenides populis aeterna piacula miscent,"
            },
            {
                "verse": "Cum nox atra die pressit caput et tenebris Sol"
            },
            {
                "verse": "Implicuit crinale iubar Latonius heros,"
            },
            {
                "verse": "Cum turrita parens tremuit. Cybeleia sed quis"
            },
            {
                "verse": "Agnovit portenta Hyperioniosque labores?"
            },
            {
                "verse": "Quis livescentis pallentia cornua Lunae?"
            },
            {
                "verse": "Infrendunt rursus turbae et gravioribus instant"
            },
            {
                "verse": "Suppliciis augentque scelus; rursum impius urget"
            },
            {
                "verse": "Livor anhelantesque manus caeca asperat ira."
            },
            {
                "verse": "Tu vero extremae pateris dispendia vitae"
            },
            {
                "verse": "Et tenebras mortemque subis ne tristia posthac"
            },
            {
                "verse": "Regna Erebi foedumque triformi Cerberon ore"
            },
            {
                "verse": "Mortales videant animae, quas dulcia poma"
            },
            {
                "verse": "Taenario mersere lacu vetitoque resumptae"
            },
            {
                "verse": "Ore dapes. At nos quae digna rependimus aris"
            },
            {
                "verse": "Dona tuis? Nec enim purus tua templa sacerdos"
            },
            {
                "verse": "Ingreditur purosque tibi face suscitat ignes,"
            },
            {
                "verse": "Sed quales Medea ferox ubi turbidus Hymen"
            },
            {
                "verse": "Attulit Istmiacae liventia serta Creusae,"
            },
            {
                "verse": "Serta ministerio magicae gaudentia Lunae,"
            },
            {
                "verse": "Quos Scythico Diana tholo dirus ve soporat"
            },
            {
                "verse": "Infami nidore Thoas, quos impia servat"
            },
            {
                "verse": "Elis adhuc, Siculo ve tepentes gurgite Pisae:"
            },
            {
                "verse": "Ergo sic te Parca domat? Sic nostra barathro"
            },
            {
                "verse": "Proturbant delicta atque exitiabilis error,"
            },
            {
                "verse": "Omnipotens? Vos humanae commercia vitae"
            },
            {
                "verse": "Quae trahitis fragilemque labanti corpore molem,"
            },
            {
                "verse": "Vos, animae superum coeli genus et decus orbis,"
            },
            {
                "verse": "Luctibus hanc sacrate diem tristesque quotannis"
            },
            {
                "verse": "Instaurate obitus et inani graudia busto"
            },
            {
                "verse": "Funera nec cupiant post haec habuisse minores."
            },
            {
                "verse": "At prius arcano marcentem pectore labem"
            },
            {
                "verse": "Et facinus purgate, vagos dum cernitis orbes"
            },
            {
                "verse": "Astrorum tacitaque vagantem lampade Phoeben"
            },
            {
                "verse": "Alternare vicem rebus, dum contrahit ignes"
            },
            {
                "verse": "Phosphoros et tenebris Luna intercepta vagatur."
            },
            {
                "verse": "Atropos haec post fata negat, sed tristibus umbris"
            },
            {
                "verse": "Supplicium crudele fremit crudusque severa"
            },
            {
                "verse": "Fronte dolor, qualem peritura Belides urna"
            },
            {
                "verse": "Porphyrionque Athamasque ferunt saevusque Damastor"
            },
            {
                "verse": "Et Coeo cum fratre Dymas, qualem excipit ingens"
            },
            {
                "verse": "Sisyphus Aegeonque et opaca silentia durae"
            },
            {
                "verse": "Persephones atroque gementes sulphure manes."
            },
            {
                "verse": "At tu qui picei limen populatus Averni"
            },
            {
                "verse": "Regna triumphales ductas super ardua pompas,"
            },
            {
                "verse": "Respice nos si digna peto, si non malus obstat"
            },
            {
                "verse": "Horror adhuc mortemque Itala sub nube frementem"
            },
            {
                "verse": "Caesareis expelle iugis, qua turbidus errat"
            },
            {
                "verse": "Cormus et irriguo prosternitur aequore Turrus"
            },
            {
                "verse": "Tiliaventeusque latex: nec livida Phoebi"
            },
            {
                "verse": "Tela per incautas patiaris serpere gentes,"
            },
            {
                "verse": "Nec miseram durare famem. Sic te impia Thrace,"
            },
            {
                "verse": "Sic Arabum delubra ululent et maxima votis"
            },
            {
                "verse": "Bactra Paraetoniique colant septem hostia Nili."
            }
        ],
        [
            {
                "verse": "Dive, secundum citharae melos nunc"
            },
            {
                "verse": "Prome Phoebeosque modos canoris"
            },
            {
                "verse": "Barbiti sacri fidibus Tonantis"
            },
            {
                "verse": "Funde sacerdos:"
            },
            {
                "verse": "Pontifex nam tu superum fuisti"
            },
            {
                "verse": "Et sacer templi pater institutus,"
            },
            {
                "verse": "Ut Dei sanctas tegeres cohortes"
            },
            {
                "verse": "Auspice Christo."
            },
            {
                "verse": "Tu sacrae princeps fidei paterque"
            },
            {
                "verse": "Diceris magnosque tibi reponunt"
            },
            {
                "verse": "Integer Christi populus beato"
            },
            {
                "verse": "Thuris honores"
            },
            {
                "verse": "Ac dies laetos celebrant decorae"
            },
            {
                "verse": "Virgines festasque ferunt coronas"
            },
            {
                "verse": "Et tibi sacras resonant benigno"
            },
            {
                "verse": "Pectore laudes."
            },
            {
                "verse": "Tu Dei sanctis populum gubernas"
            },
            {
                "verse": "Legibus, coeli metuende custos,"
            },
            {
                "verse": "Tu pii princeps populi et supernae"
            },
            {
                "verse": "Ianitor aulae."
            },
            {
                "verse": "Sed quid, heu, plectro tenui moror? Quid"
            },
            {
                "verse": "Mira divini memoranda Petri"
            },
            {
                "verse": "Dicere et fausto celebrare sacras"
            },
            {
                "verse": "Carmine laudes?"
            },
            {
                "verse": "Namque dum Phoebus radiis coruscans"
            },
            {
                "verse": "Lumen ex alto tulerit dabitque,"
            },
            {
                "verse": "Huius aeternum resonabit altum"
            },
            {
                "verse": "Nomen in orbem,"
            },
            {
                "verse": "Sive dum naves agitabit aequor"
            },
            {
                "verse": "Fluctibus saevisque Notus procellis,"
            },
            {
                "verse": "Sive dum puppes pelagus tumensque"
            },
            {
                "verse": "Unda capesset."
            },
            {
                "verse": "Ut tuas possim celebrare laudes,"
            },
            {
                "verse": "Christe, sanctorum decus atque Olympi"
            },
            {
                "verse": "Rector excelsi, faveas benigno"
            },
            {
                "verse": "Candidus ore"
            },
            {
                "verse": "Et choris mater comitata sacris"
            },
            {
                "verse": "Virginum et celsae faveant catervae"
            },
            {
                "verse": "Laeta gestantes decorata sacris"
            },
            {
                "verse": "Tempora vittis."
            },
            {
                "verse": "Verba commotis resonare fibris"
            },
            {
                "verse": "Invident nostro data iura plectro,"
            },
            {
                "verse": "Sive devoto canimus beatas"
            },
            {
                "verse": "Corde phalanges,"
            },
            {
                "verse": "Seu poli motus speculamur alti"
            },
            {
                "verse": "Aut sacros belli canimus triumphos"
            },
            {
                "verse": "Quos ab extremis retulit benignus"
            },
            {
                "verse": "Claudius Indis."
            }
        ],
        [
            {
                "verse": "Coelitum regina deum beata,"
            },
            {
                "verse": "Quam Patris summi deitas creavit"
            },
            {
                "verse": "Ut fores Nati genitrix patensque"
            },
            {
                "verse": "Ianua coeli,"
            },
            {
                "verse": "Hoc tibi carmen, dea, dedicatur"
            },
            {
                "verse": "Musa quod nobis cecinit paterque"
            },
            {
                "verse": "Phoebus insigni redimitus alba"
            },
            {
                "verse": "Tempora lauro"
            },
            {
                "verse": "Quique supremum tenet altus axem"
            },
            {
                "verse": "Et polum dextra regit impotenti"
            },
            {
                "verse": "Lucidoque altus solio recumbit"
            },
            {
                "verse": "Rector Olympi:"
            },
            {
                "verse": "Namque tu Patrem superum tulisti"
            },
            {
                "verse": "Nullius labis vitiata nexu"
            },
            {
                "verse": "Et Deum nobis, pia Virgo, summum"
            },
            {
                "verse": "Tu peperisti."
            }
        ],
        [
            {
                "verse": "Christe, sis felix faveasque dexter,"
            },
            {
                "verse": "Nam pii laetum canimus tropaeum"
            },
            {
                "verse": "Martyris sacrosque lyra triumphos"
            },
            {
                "verse": "Dicimus alta,"
            },
            {
                "verse": "Qui mori pro te voluit cruenta"
            },
            {
                "verse": "Caede supremosque pati dolores,"
            },
            {
                "verse": "Ut coeli sedes peteret sacrique"
            },
            {
                "verse": "Tecta Tonantis,"
            },
            {
                "verse": "Stant ubi laetis superum cohortes"
            },
            {
                "verse": "Mentibus laudesque canunt Tonantis,"
            },
            {
                "verse": "Ut domos Ditis peteret nigrumque"
            },
            {
                "verse": "Frangeret Orcum"
            },
            {
                "verse": "Seque ab umbroso barathro ad supernas"
            },
            {
                "verse": "Duceret sedes et amica coeli"
            },
            {
                "verse": "Regna, quo nos post obitum reducas,"
            },
            {
                "verse": "Christe Redemptor."
            },
            {
                "verse": "Quis queat digno celebrare versu"
            },
            {
                "verse": "Virginis laudes meritas Mariae?"
            },
            {
                "verse": "Sponsaque Christi meruit vocari"
            },
            {
                "verse": "Cunctipotentis;"
            },
            {
                "verse": "Haec dedit nobis miseris salutem,"
            },
            {
                "verse": "Ostium summi reserens Olympi,"
            },
            {
                "verse": "Haec et umbrosi loca clausit arcte"
            },
            {
                "verse": "Nigra barathri"
            },
            {
                "verse": "Cum Deum regem peperit deorum"
            },
            {
                "verse": "Inter afflatum bovis atque aselli"
            },
            {
                "verse": "Saepis in dura tugurique sede"
            },
            {
                "verse": "Nocte silente."
            },
            {
                "verse": "Haec decus coeli nitidumque mundi"
            },
            {
                "verse": "Sidus est, quo currere naufragantes"
            },
            {
                "verse": "Haud metu possunt, quoniam benigne"
            },
            {
                "verse": "Audiet illos."
            },
            {
                "verse": "Gratiam quisquis cupit ergo habere"
            },
            {
                "verse": "Huc cito cursu properet, canendo"
            },
            {
                "verse": "Debitos cantus meritosque honores"
            },
            {
                "verse": "Virginis almae."
            },
            {
                "verse": "Dexter humanam, Pater alte, gentem"
            },
            {
                "verse": "Aspice, et pellas scelerata ab orbe"
            },
            {
                "verse": "Bella Mavortis liceatque sancta"
            },
            {
                "verse": "Vivere pace."
            },
            {
                "verse": "Nullus et taedas violet iugales"
            },
            {
                "verse": "Aut scelus tristis faciat cruente"
            },
            {
                "verse": "Quod Remum contra furiatus olim"
            },
            {
                "verse": "Romulus egit."
            },
            {
                "verse": "Saecla discedant pede non remisso"
            },
            {
                "verse": "Quae dedit terris simulatus ille"
            },
            {
                "verse": "Iuppiter; per te redeant, precamur,"
            },
            {
                "verse": "Aurea nobis."
            },
            {
                "verse": "Signa Martini, fidei datoris"
            },
            {
                "verse": "Impiae, salsis pereant sub undis;"
            },
            {
                "verse": "Captus immani cadat hic hiatu,"
            },
            {
                "verse": "O male, terrae;"
            },
            {
                "verse": "Nosque sub signo mereamus isto,"
            },
            {
                "verse": "Militat sub quo bona turba mundi,"
            },
            {
                "verse": "Esse necnon et facias fideles,"
            },
            {
                "verse": "Christe supreme."
            },
            {
                "verse": "Augeat nemo male fidus huius"
            },
            {
                "verse": "Perfidas turmas neque tam decorum"
            },
            {
                "verse": "Deserat cultum neque Christianam"
            },
            {
                "verse": "Religionem."
            },
            {
                "verse": "Floreat terris, velut axe, iustus"
            },
            {
                "verse": "Cultus in divos, metuant monarcham"
            },
            {
                "verse": "Te pii cuncti, venerentur atque"
            },
            {
                "verse": "Numina terris."
            },
            {
                "verse": "Iussibus Christi bonus obsequatur"
            },
            {
                "verse": "Cultor et trini veneretur ora"
            },
            {
                "verse": "Ac Dei unius, timeant benignum"
            },
            {
                "verse": "Laedere numen:"
            },
            {
                "verse": "Namque fatali veniente Morte"
            },
            {
                "verse": "Hoc tuis, Christe, o capies lacertis,"
            },
            {
                "verse": "Huius aeternam innocuus reviset"
            },
            {
                "verse": "Spiritus aulam."
            },
            {
                "verse": "Ergo, mortales, male sana cuncta"
            },
            {
                "verse": "Linquite et veri vice Christiani"
            },
            {
                "verse": "Sitis et vestrae nimium saluti"
            },
            {
                "verse": "Invigilate."
            },
            {
                "verse": "Vita priscorum lateat virorum,"
            },
            {
                "verse": "Efferat saeclum numeris vetustum"
            },
            {
                "verse": "Nemo, silvestrem taceant poetae"
            },
            {
                "verse": "Egeriam omnes:"
            },
            {
                "verse": "Namque tot laudes deus hic meretur,"
            },
            {
                "verse": "Ergo per totum celebretur orbem"
            },
            {
                "verse": "Hymneis metris, modo thure sacro"
            },
            {
                "verse": "Ara nitescat"
            },
            {
                "verse": "Et demus magno bona verba divo,"
            },
            {
                "verse": "Linquat ingentes hilaris labores"
            },
            {
                "verse": "Bos, metat nemo segetes adustas"
            },
            {
                "verse": "Sole cremante."
            },
            {
                "verse": "Huic preces fundant pueri et puellae"
            },
            {
                "verse": "Et senes curvi, mulier gravata"
            },
            {
                "verse": "Plurimis annis prece te fatiget,"
            },
            {
                "verse": "Maxime dive."
            },
            {
                "verse": "Salve festa dies, nam tibi cantibus"
            },
            {
                "verse": "Laeti Maeoniis carmina promimus"
            },
            {
                "verse": "Sacrosque victori triumphos"
            },
            {
                "verse": "Sidereo canimus Tonanti"
            },
            {
                "verse": "Quos hic Tartareis duxit ab hostibus"
            },
            {
                "verse": "Dum Mortis timidae claustra perhorruit"
            },
            {
                "verse": "Et regna liventis barathri,"
            },
            {
                "verse": "Taenarium populatus Orcum."
            },
            {
                "verse": "Olim sponte sua lapsus ab aethere"
            },
            {
                "verse": "Sese virgineo clausit in ubere"
            },
            {
                "verse": "Mortisque permisit, cruentus,"
            },
            {
                "verse": "Vincla pati Deus impotentis"
            },
            {
                "verse": "Ut nos e Stygia proriperet domo;"
            },
            {
                "verse": "Exhausto petiit sanguine Tartara"
            },
            {
                "verse": "Victorque laetatus tritoo"
            },
            {
                "verse": "Ad superas remeavit oras,"
            },
            {
                "verse": "Qui nunc aetheriis in penetralibus"
            },
            {
                "verse": "Stellanti solio subsidet arduus"
            },
            {
                "verse": "Terrasque prospectat patentes"
            },
            {
                "verse": "Impavidus tumidosque fluctus,"
            },
            {
                "verse": "Ac dextra nebulas concutit aspera"
            },
            {
                "verse": "Horrendaque manu fulmina deicit"
            },
            {
                "verse": "Innixus et ventos feroces"
            },
            {
                "verse": "Aeoliis moderatur antris."
            },
            {
                "verse": "Sed iam, Christe, precor, sollicitas preces"
            },
            {
                "verse": "Lugentis miseri suscipias, Pater,"
            },
            {
                "verse": "Ipsumque permittas fideli"
            },
            {
                "verse": "Corde tibi celebrare laudes."
            },
            {
                "verse": "Mundi creator maxime, coelitum"
            },
            {
                "verse": "Quo gaudet ingens turba potentium"
            },
            {
                "verse": "Et rege laetatur superbo"
            },
            {
                "verse": "Sidereusque polus triumphat,"
            },
            {
                "verse": "Audi, rogo te, vota precantium"
            },
            {
                "verse": "Et nostra dexter munera suscipe"
            },
            {
                "verse": "Adsisque iam lenis virisque"
            },
            {
                "verse": "Supplicibus faveas, Redemptor,"
            },
            {
                "verse": "Materna siquid profuit ubera"
            },
            {
                "verse": "Lactare sacrae candida Virginis"
            },
            {
                "verse": "Et regna liventis barathri"
            },
            {
                "verse": "Taenariasque adiisse rupes,"
            },
            {
                "verse": "Ut nos ab umbris eximeres Stygis"
            },
            {
                "verse": "Quos ante Pluto dirus inhorruit"
            },
            {
                "verse": "Saevaeque vexarunt prophanis"
            },
            {
                "verse": "Eumenides facibus sorores"
            },
            {
                "verse": "Ac flamma nigro sulphure contudit"
            },
            {
                "verse": "Et Styx profundo consito limite"
            },
            {
                "verse": "Orcique lugentes catervae"
            },
            {
                "verse": "Et Stygiae moderator aulae"
            },
            {
                "verse": "Pallensque foedo Cerberus horruit"
            },
            {
                "verse": "Vultu, paventis ianitor atrii"
            },
            {
                "verse": "Ternoque concussit latratu"
            },
            {
                "verse": "Tartareis metuendus oris."
            },
            {
                "verse": "Dive, luem hanc populis o Latiis averte precesque"
            },
            {
                "verse": "Respice quas cuncti fundimus ore pio"
            },
            {
                "verse": "Pestiferasque hinc pelle faces populique precantis"
            },
            {
                "verse": "Membra salutiferis prolue, dive, vadis"
            },
            {
                "verse": "Infestosque, pater, digneris pellere morbos"
            },
            {
                "verse": "Hunneosque ex hac peste tuere lares."
            },
            {
                "verse": "Utnia gens, salva es! Timeas nil, vota Tonanti"
            },
            {
                "verse": "Debita iam sacro perfice: compos eris."
            },
            {
                "verse": "Annua coelitibus redeunt iam sacra duobus,"
            },
            {
                "verse": "Christigenis quibus est pax data supplicibus"
            },
            {
                "verse": "Et quibus horrendi iacuerunt proelia Martis"
            },
            {
                "verse": "Efferaque occubuit Palladis ira deae."
            },
            {
                "verse": "Ergo hos devotis veneremur mentibus atque his"
            },
            {
                "verse": "Ponite, mortales, debita thura focis."
            },
            {
                "verse": "Aurea namque dabunt humanae saecula genti"
            },
            {
                "verse": "Permittentque sacri tecta subire poli."
            },
            {
                "verse": "Iosephus"
            },
            {
                "verse": "\"Virgo o siderei regina superba Tonantis,"
            },
            {
                "verse": "Cui datur aetherei sceptra tenere poli,"
            },
            {
                "verse": "Felici praesto sis alite dextraque saevis"
            },
            {
                "verse": "Fluctibus oppressam dirige, Virgo, ratem!"
            },
            {
                "verse": "En mediis peritura gemit iam puppis in undis"
            },
            {
                "verse": "Et iacet in tumido fracta carina salo;"
            },
            {
                "verse": "Ecce negant tutos contraria flamina portus"
            },
            {
                "verse": "Et gravis optatam denegat aura viam"
            },
            {
                "verse": "Nullaque ferventes contendunt carbasa fluctus,"
            },
            {
                "verse": "Undique sed tumidi perstrepit unda maris."
            },
            {
                "verse": "Me miserum, Stygias opus est nunc ire per undas"
            },
            {
                "verse": "Nigraque Tartarei visere regna dei,"
            },
            {
                "verse": "Umbrosas habitare domos et Cerberon altis"
            },
            {
                "verse": "Quassantem barathri maxima regna sonis!"
            },
            {
                "verse": "Ergo tanta meae meruerunt crimina vitae"
            },
            {
                "verse": "Damna, ut tam subita morte miser peream?"
            },
            {
                "verse": "Parcite iam, quaeso, iam parcite fluctibus undae"
            },
            {
                "verse": "Et sinite optatos tangere puppe sinus"
            },
            {
                "verse": "Et date iter placidum salvamque adducite navem"
            },
            {
                "verse": "Insanamque, rogo, ponite saevitiam."
            },
            {
                "verse": "Littora iam valeant patriique valete penates:"
            },
            {
                "verse": "En pereo et rapidis me rapit Auster aquis\"."
            },
            {
                "verse": "Maria"
            },
            {
                "verse": "\"Quid quereris? Dea sum, genitrix quae magna Tonantis"
            },
            {
                "verse": "Dicor et aetherei praegenuisse Deum"
            },
            {
                "verse": "Et coeli regina vocor; me regia divum"
            },
            {
                "verse": "Gaudet quae aetherio lumine cincta micat."
            },
            {
                "verse": "Nil timeas, tibi opem pereunti maxima porto."
            },
            {
                "verse": "Pone metus, salva est puppis et unda tacet."
            },
            {
                "verse": "Vade age, et aetherio iam debita vota Tonanti"
            },
            {
                "verse": "Perfice et incensis da pia thura focis\"."
            }
        ],
        [
            {
                "verse": "Salve, Virgo Dei genitrix sanctissima, cuius"
            },
            {
                "verse": "Ex utero nobis Spesque Salusque data est."
            },
            {
                "verse": "Quis laudum posset praeconia summa tuarum"
            },
            {
                "verse": "Scribere? Tu meritis sancta vocare tuis,"
            },
            {
                "verse": "Te celebrant omnes, felix materque beata"
            },
            {
                "verse": "Diceris et titulum virginitatis habes."
            },
            {
                "verse": "Perdiderat quodque Eva nocens et perfida fructu"
            },
            {
                "verse": "Ipsa redimisti fructibus, alma, tuis."
            },
            {
                "verse": "Te chorus angelicus veneratur, te pia semper"
            },
            {
                "verse": "Turba prophetarum, diva Maria, canit."
            },
            {
                "verse": "Te qui martyrium perpessi quique sequuti"
            },
            {
                "verse": "Sunt Christum laudant mirificeque probant."
            },
            {
                "verse": "Agmen virgineum coelestumque inclitus ordo"
            },
            {
                "verse": "Omnis te extollit laudibus innumeris."
            },
            {
                "verse": "Te solam voluit matrem qui regnat Olympum"
            },
            {
                "verse": "Aequoraque et terras, aethera quique regit;"
            },
            {
                "verse": "Quique etiam mundum distinxit ab aere et ignem"
            },
            {
                "verse": "A ponto necnon cuncta creata dedit;"
            },
            {
                "verse": "Cui tandem omnigenae parent qua lumine Titan"
            },
            {
                "verse": "Exit et Oceani qua renovatur aquis."
            },
            {
                "verse": "Clarior es Phoebo, medium quum luce per axem"
            },
            {
                "verse": "Fecit iter, nimbis nec tegitque polus,"
            },
            {
                "verse": "Astrigeri regina potens et maxima coeli"
            },
            {
                "verse": "Porta salutaris nec tamen immerito:"
            },
            {
                "verse": "Noctivagos etiam superas splendore relucens"
            },
            {
                "verse": "Ignes; chrisolitis es, pia, fulgidior."
            },
            {
                "verse": "Te propter matrem disiecta idola fuere,"
            },
            {
                "verse": "Fallebant quoniam fraude dolisque viros."
            },
            {
                "verse": "Iuppiter amisit coelum nec fulmina mittit"
            },
            {
                "verse": "Amplius et Venerem despicit alta Paphos"
            },
            {
                "verse": "Iunonemque Samos, necnon Ditemque Mycenae"
            },
            {
                "verse": "Diffugiunt, spernunt Pallada Cecropii"
            },
            {
                "verse": "Et Latonigenae periere oracula Phoebi."
            },
            {
                "verse": "Nunc demum nulla est vana superstitio:"
            },
            {
                "verse": "Omnes te gentes cum Gnato, mater, adorant"
            },
            {
                "verse": "Esseque tu cunctis anteferenda meres."
            },
            {
                "verse": "Haec tibi pauca meo tenui, sanctissima, versu"
            },
            {
                "verse": "Scripsi, ne nostri non memor esse velis,"
            },
            {
                "verse": "Innumerae quamvis aliae sint et tibi laudes"
            },
            {
                "verse": "Materia nostrum et ingenium inferius."
            },
            {
                "verse": "Ut mihi concedas, Virgo, non maxima Croesi"
            },
            {
                "verse": "Regna peto aut Phrygio ditior esse Mida:"
            },
            {
                "verse": "Sed tantum ut merear puro te pectore semper"
            },
            {
                "verse": "Diligere et summa te pietate sequi."
            },
            {
                "verse": "Hanc animam et postquam vitam corpusque relinquet,"
            },
            {
                "verse": "Te precor, accipias, Virgo, benigna manu"
            },
            {
                "verse": "Et dignere meis intexis versibus et si"
            },
            {
                "verse": "Doctrinae immunes sunt gracilesque nimis."
            },
            {
                "verse": "Namque mihi certum est, dum spiritus hos regit artus"
            },
            {
                "verse": "Semper te et Gnatum glorificare tuum."
            },
            {
                "verse": "Cessent antiqui Phoebi celebrare poetae"
            },
            {
                "verse": "Numina vel falsi saxea monstra Iovis,"
            },
            {
                "verse": "Aurea nec laudent Capitolia, Terminus unus"
            },
            {
                "verse": "Cum Iove ubi colitur. Pagina vana, tace;"
            },
            {
                "verse": "Effer Baptistam super ardua sidera divum."
            },
            {
                "verse": "Hic clarus tantis laudibus esse meret"
            },
            {
                "verse": "Qui, dum vita data est, solis in saltibus asper"
            },
            {
                "verse": "Vivebat, rigidos nec metuebat apros"
            },
            {
                "verse": "Nec fulvi horrescens trepidabat hic ora leonis,"
            },
            {
                "verse": "Igne Iesuaeo sic calefactus erat."
            },
            {
                "verse": "Quin etiam ut Christo serviret in urbe parentes"
            },
            {
                "verse": "Divinos liquit tactus amore Dei."
            },
            {
                "verse": "Hoc facere assuevit cum vix compleverat aevi"
            },
            {
                "verse": "Lustrum: consimi1is quis puer huius erit?"
            },
            {
                "verse": "Iccirco ignoro quibus illum laudibus aequis"
            },
            {
                "verse": "Decantem aut cantus quod queat esse caput."
            },
            {
                "verse": "Quomodo divinum potero laudare Ioannem"
            },
            {
                "verse": "Cum tenue ingenium sit mihi et ars tenuis?"
            },
            {
                "verse": "O utinam possem bombis aequare Maronis"
            },
            {
                "verse": "Hunc versum aut elegis, candide Naso, tuis!"
            },
            {
                "verse": "O aut gustassem teneri modo dulce Philetae"
            },
            {
                "verse": "Flumen ut hunc quirem carmine ferre deum"
            },
            {
                "verse": "Cui me devinctum fateor, quia fundere numquam"
            },
            {
                "verse": "Ante Deum gratas desinit ille preces."
            }
        ],
        [
            {
                "verse": "Quo mea Partheniae decus allatura coronae"
            },
            {
                "verse": "Musa ruit? Cui nostra fluunt praeconia? Cui se"
            },
            {
                "verse": "Pura verecundo summittunt carmina vultu?"
            },
            {
                "verse": "Petre, tibi; nam sidereae candentia matris"
            },
            {
                "verse": "Templa foves plenaque deos veneraris acerra"
            },
            {
                "verse": "Ante omnes; tum Assyriae suspensa puellae"
            },
            {
                "verse": "Tecta et Idumei venerabile numen Iesus"
            },
            {
                "verse": "Innata pietate colis castumque beatae"
            },
            {
                "verse": "Sectaris virtutis opus nec degener alti"
            },
            {
                "verse": "Nomen Aleandri docta complecteris ulna."
            },
            {
                "verse": "At tu (Pieriae nec enim cano dona Thaliae)"
            },
            {
                "verse": "Pande serenati sacrata palatia coeli,"
            },
            {
                "verse": "Diva Palaestino spectabilis unica partu,"
            },
            {
                "verse": "Ipse tuas donec propero sincerus ad aras,"
            },
            {
                "verse": "Vinctus honorata felicia tempora lauro"
            },
            {
                "verse": "Intendoque tuum fidibus proferre canoris"
            },
            {
                "verse": "Numen arenosi quo fervida littora ponti,"
            },
            {
                "verse": "Quo Ditis regna alta tremunt Stygiaeque lacunae."
            },
            {
                "verse": "Spargite odoratos, pueri, simul undique flores,"
            },
            {
                "verse": "Accensis date thura focis; bona dicite, matres,"
            },
            {
                "verse": "Verba nec abiecta quisquam neget ire lacerna"
            },
            {
                "verse": "Incomptisve comis moestoque accedere vultu,"
            },
            {
                "verse": "Scilicet ut superae precibus pia numina placet"
            },
            {
                "verse": "Virginis et iustas divorum leniat iras."
            },
            {
                "verse": "Ipse ego, Sidonia velatus pectora palla"
            },
            {
                "verse": "Vocalique lyra plectroque insignis eburno,"
            },
            {
                "verse": "Diva, tuas referam laudes. Vos flamina, venti,"
            },
            {
                "verse": "Ponite et Aeoliis mites procumbite in antris,"
            },
            {
                "verse": "Tuque pares da, terra, vices pontusque procellas"
            },
            {
                "verse": "Comprimat undantesque sinus tutumque per undas"
            },
            {
                "verse": "Praestet iter nautis optataque ad aequora mitis"
            },
            {
                "verse": "Evehat et timidis pateat via tuta carinis."
            },
            {
                "verse": "Ite procul nigrae fulgentemque aethera nubes"
            },
            {
                "verse": "Linquite et auricomi radiantia lumina Phoebi"
            },
            {
                "verse": "Per puras sinite ire vias currusque nitentes"
            },
            {
                "verse": "Terrenos lustrare globos et curva profundi"
            },
            {
                "verse": "Littora stagnantesque lacus camposque virentes."
            },
            {
                "verse": "Sed quid id est? Video rutilas descendere coelo"
            },
            {
                "verse": "Lampadas, inflexo quas poplite Phoebus adorat"
            },
            {
                "verse": "Aurato temone sedens. Procul ite, profani,"
            },
            {
                "verse": "Ite procul, nam Virgo sui petit atria templi"
            },
            {
                "verse": "Angelicis stipata choris. Quam sacra coruscis"
            },
            {
                "verse": "Membra nitent radiis, facies quam pulchra decensque,"
            },
            {
                "verse": "Virgo, tibi est! Flavi rutilant diademate crines,"
            },
            {
                "verse": "Phoebeis sunt ora magis radiata quadrigis"
            },
            {
                "verse": "Arctoaque Helice Phaethonteisque favillis"
            },
            {
                "verse": "Splendidiora, quibus rerum telluris alumnae"
            },
            {
                "verse": "Arsit opus penitusque ipsorum arx alta deorum"
            },
            {
                "verse": "Neptunique domus cumque ipsis Naides undis"
            },
            {
                "verse": "Et Thetis et Triton atque humidus ora Palaemon."
            },
            {
                "verse": "Non tantum Cynosura micat, non candida Phoebe"
            },
            {
                "verse": "Nocturnos agitans currus cum forte sereno"
            },
            {
                "verse": "Nubila sunt deiecta polo, cum turbidus Auster"
            },
            {
                "verse": "Ingentes posuit flatus placidusque sub antris"
            },
            {
                "verse": "Incubat Aeoliis nec ponti murmura miscet"
            },
            {
                "verse": "Silvarumque comas strepitu ferit Africus alto."
            },
            {
                "verse": "Adde quod Eoos superas candore nivales"
            },
            {
                "verse": "Marmoreamque Paron; superum te ductor honore"
            },
            {
                "verse": "Omni insignivit sacrisque incudibus arte"
            },
            {
                "verse": "Excoluit mira et divino pollice finxit"
            },
            {
                "verse": "Formavitque volens. Hic te natalibus unam"
            },
            {
                "verse": "Sordibus excepit primaeva ab origine mundi"
            },
            {
                "verse": "Criminibusque aliis. Sed quid praeconia formae,"
            },
            {
                "verse": "Virgo, tuae referam? Cedunt tibi sidera, cedunt"
            },
            {
                "verse": "Coelestes tibi, diva, chori, nec maior in astris"
            },
            {
                "verse": "Te manet excepto superum rectore deorum."
            },
            {
                "verse": "Ille quoque Empyrii delapsus culmine coeli"
            },
            {
                "verse": "Divinos clausit tua sub praecordia vultus"
            },
            {
                "verse": "Mortali sub fronte latens, ut scilicet omnes"
            },
            {
                "verse": "Damnatorum animas superis imponeret oris"
            },
            {
                "verse": "Tartarei Deus exuviis Phlegethontis onustus"
            },
            {
                "verse": "Atque triumphatis insignem manibus Orco"
            },
            {
                "verse": "Victor agens praedam coniuratasque cohortes"
            },
            {
                "verse": "Quas pater illicitis epulis damnaverat Adam"
            },
            {
                "verse": "Dum cupit, heu, nimium carae indulgere maritae."
            },
            {
                "verse": "Felix illa dies magni qua Conditor orbis"
            },
            {
                "verse": "Te matrem Nato elegit voluitque subesse"
            },
            {
                "verse": "Cuncta creata tibi. Probitas hoc, diva, fidesque"
            },
            {
                "verse": "Hoc tua virginitas meruit; te namque reperta est"
            },
            {
                "verse": "Sanctior haud mulier totum quaesita per orbem,"
            },
            {
                "verse": "Divina melius quae religione beatos"
            },
            {
                "verse": "Excoleret coetus vel custodiret honores"
            },
            {
                "verse": "Sanctaque iussa deum. Teneris tu, Virgo, sub annis"
            },
            {
                "verse": "Templa frequentabas et munera grata deorum"
            },
            {
                "verse": "Spargebas calathis violas et serta per aras"
            },
            {
                "verse": "Ardentesque focos; genitrix hoc sancta docebat"
            },
            {
                "verse": "Longaevusque pater Ioachim curvatus ab annis"
            },
            {
                "verse": "Hebreaeque nurus. Tunc te inviolata Tonanti"
            },
            {
                "verse": "Pectora sidereo referunt sacrasse torumque"
            },
            {
                "verse": "Promisisse deis et virginitatis honores."
            },
            {
                "verse": "Non tibi mortales thalami taedaeve iugales,"
            },
            {
                "verse": "Non cantatus hymen, tibi non laudata fuere"
            },
            {
                "verse": "Foedera vel socii cura conubia laeti:"
            },
            {
                "verse": "Coeperat aethereus, Virgo, tua membra Cupido"
            },
            {
                "verse": "Et te divino vinctam retinebat in aestu,"
            },
            {
                "verse": "Vincla recusabas nec tu tam grata, sed illi"
            },
            {
                "verse": "Gaudebas dare colla magis nec lusit inani"
            },
            {
                "verse": "Te spe sanctus Amor. Casta nam condidit alvo"
            },
            {
                "verse": "Regnatorem orbis terraque marique potentem."
            },
            {
                "verse": "Ergo serenato divum tibi nuncius ore:"
            },
            {
                "verse": "\"Mater, ave, - dixit - supremi conscia fati,"
            },
            {
                "verse": "Ante alios probitate homines felicior una"
            },
            {
                "verse": "Et superis dilecta magis. Tu numen Olympi"
            },
            {
                "verse": "Concipies utero, quod vasta cacumina coeli,"
            },
            {
                "verse": "Quod capere unda nequit tellusque Erebique tenebra"
            },
            {
                "verse": "Et Stygii regna ima Iovis, tuus unde gementes"
            },
            {
                "verse": "Eripiet fetus populos, cum viscera clavis"
            },
            {
                "verse": "Fixus anhelantemque animam spirabit in auras"
            },
            {
                "verse": "Et trahet extremam moribundo pectore mortem\"."
            },
            {
                "verse": "Summe sator rerum, qui nutu maxima terrae"
            },
            {
                "verse": "Fundamenta quatis, qui coelum et numina torques"
            },
            {
                "verse": "Rauca maris nubesque regis ventosque feroces,"
            },
            {
                "verse": "An maiora tuae poteras dare praemia matri"
            },
            {
                "verse": "Quam complere suum divino semine ventrem"
            },
            {
                "verse": "Teque sub illius componere pectore? Felix"
            },
            {
                "verse": "Virgo, iterum felix, cui summae contigit uni"
            },
            {
                "verse": "Maiestatis onus sancto circumdare tergo"
            },
            {
                "verse": "Hancque simul partu vacuas producere in auras,"
            },
            {
                "verse": "Natura admirante, nimis rursusque perenni"
            },
            {
                "verse": "Virginitate frui et nullos sentire dolores"
            },
            {
                "verse": "Dum pareret castaque Iovem demitteret alvo."
            },
            {
                "verse": "Prisca Dioneae cedat reverentia matris"
            },
            {
                "verse": "Et magnae Iunonis honor, nec Delphica Phoebum"
            },
            {
                "verse": "Templa colant, nec Creta sui veneretur alumni"
            },
            {
                "verse": "Numina, nec Libyci resonent responsa tonantis"
            },
            {
                "verse": "Quaeque rudes fallunt populos oracula, nec sit"
            },
            {
                "verse": "Ulla fides avibus, volucres nec providus augur"
            },
            {
                "verse": "Consulat aut ventura canat spirantibus extis."
            },
            {
                "verse": "Cedat opis Stygiisque ferat responsa catervis"
            },
            {
                "verse": "Ore Themis falso, nec te, Saturne, Latino"
            },
            {
                "verse": "Roma tholo celebret: tua nam sublimia Christus"
            },
            {
                "verse": "Numina prostravit totoque fugavit ab orbe"
            },
            {
                "verse": "Dictaei vexilla Iovis Bacchumque sub ipsis"
            },
            {
                "verse": "Lyncibus oppressit, Venerem summersit in imis"
            },
            {
                "verse": "Fluctibus et propria Bellonam contundit hasta,"
            },
            {
                "verse": "Quicquid et antiqui fuerat mentita propago"
            },
            {
                "verse": "Temporis et quicquid falsas coluere per aras"
            },
            {
                "verse": "Thure rudes populi, latuit quos vera superni"
            },
            {
                "verse": "Maiestas Patris et fidei reverentia nostrae"
            },
            {
                "verse": "Quam tibi profuso firmavit sanguine Christus,"
            },
            {
                "verse": "Prostrata veterum iam religione deorum."
            },
            {
                "verse": "Cedant Bistoniae metuendae Palladas arae"
            },
            {
                "verse": "Externa quae caede madent nec sanguine Phoebe"
            },
            {
                "verse": "Gaudeat humano, Scythicae velut incola terrae"
            },
            {
                "verse": "Scaeva Thoanteae veneratur templa Dianae"
            },
            {
                "verse": "Crudelesque colit flammas, Baccho nec adusti"
            },
            {
                "verse": "Thura ferant Indi, Saliis nec cura Gradivi"
            },
            {
                "verse": "Sit, nec thura Phryges Cybeleia tecta frequentent"
            },
            {
                "verse": "Labdaciasque nurus rapiant trieterica Bacchi"
            },
            {
                "verse": "Sacra, nec Ogygiis incumbant Maenades aris."
            },
            {
                "verse": "Tu quoque Niliacas Io celebrata per urbes"
            },
            {
                "verse": "Sis procul et tua templa ruant ac cornibus Apis"
            },
            {
                "verse": "Concidat auratis, quin et canis ora genasque"
            },
            {
                "verse": "Ponat Atlantiades, nec se se iactet Osiris"
            },
            {
                "verse": "Inachidos servare torum. Quid tympana prosunt"
            },
            {
                "verse": "Vestra? Aegypte, rudes populos praevertere tentas"
            },
            {
                "verse": "Et superum irritare Iovem, qui lapsus ab astris"
            },
            {
                "verse": "Humanae voluit sufferre incendia gentis"
            },
            {
                "verse": "Duraque fata pati, nigris ut faucibus Orci"
            },
            {
                "verse": "Mortale eriperet genus et super astra locaret"
            },
            {
                "verse": "Felices animas. Num duro adamanta creata"
            },
            {
                "verse": "Corda geris silicesque graves sub pectore condis?"
            },
            {
                "verse": "Vidisti hunc toties superum praecepta docentem"
            },
            {
                "verse": "Assyriae per templa viae, tamen esse creatum"
            },
            {
                "verse": "Coelesti genitore negas et Virginis almo"
            },
            {
                "verse": "Ubere conceptum. Non te miracula, non te"
            },
            {
                "verse": "Magna docent hunc esse Deum subolemque Tonantis?"
            },
            {
                "verse": "Virgo, decus superum, tenebrosam discute noctem"
            },
            {
                "verse": "Hebraei ex oculis populi radiisque coruscis"
            },
            {
                "verse": "Pelle procul nebulas, ut Nati perfida noscat"
            },
            {
                "verse": "Turba tui numen, piget, heu, tot adire sub umbris"
            },
            {
                "verse": "Tartareis animas Stygiasque videre lacunas."
            },
            {
                "verse": "Vos quoque sidereum quibus est fas noscere Patrem,"
            },
            {
                "verse": "Christigenae, geminas ad coelum tendite palmas"
            },
            {
                "verse": "Et votis placate deos ne tanta perire"
            },
            {
                "verse": "Agmina Idumaeosque velint damnare nepotes"
            },
            {
                "verse": "Invisumque genus. Populo tu, Virgo benigna,"
            },
            {
                "verse": "Parce tuo, nec enim mortales despicis aegros"
            },
            {
                "verse": "Ad tua cum positis redeunt sacraria culpis;"
            },
            {
                "verse": "Praeterea Idaei furias contunde minaces"
            },
            {
                "verse": "Regis, Aventinae qui ferro exscindere molis"
            },
            {
                "verse": "Fundamenta parat Romanaque moenia et arces"
            },
            {
                "verse": "Hesperias ruere et Christi extirpare ministros."
            },
            {
                "verse": "Illis vel potius sacra baptismatis unda"
            },
            {
                "verse": "Natales maculas infandasque ablue sordes:"
            },
            {
                "verse": "Namque tuum facibus Stygiis accensus ovile"
            },
            {
                "verse": "Persequitur totumque acies extendit in orbem"
            },
            {
                "verse": "Et fatui Maumethis opes sceptrumque potentis"
            },
            {
                "verse": "Appetit Ausoniae, nec quisquam castra tuetur,"
            },
            {
                "verse": "Diva, tuosque lares pariter civilia lassant"
            },
            {
                "verse": "Proelia Christicolae et proprios bellantur in artus"
            },
            {
                "verse": "Et totis miseri decernunt viribus almae"
            },
            {
                "verse": "Imperium Italiae. Germani hinc accola Rheni,"
            },
            {
                "verse": "Arduus excelsoque elapsus vertice Dacus"
            },
            {
                "verse": "Hispanaeque acies concordia signa ferentes;"
            },
            {
                "verse": "Illinc aligeri surgunt vexilla leonis"
            },
            {
                "verse": "Fluctibus Hadriacis Rhodano comitata frementi;"
            },
            {
                "verse": "Dumque videt magno nutantes pondere fasces"
            },
            {
                "verse": "Hesperiae, Getici moderator maximus auri"
            },
            {
                "verse": "Bella parat nobis et fatum immane ducesque"
            },
            {
                "verse": "Provocat Ausonios armis Christique phalanges"
            },
            {
                "verse": "Cedit atrox Virgoque tui sacraria templi"
            },
            {
                "verse": "Arcanosque aditus violentis caedibus implet."
            },
            {
                "verse": "Heu scelus, heu crudele nefas! Hunc saepe frementem"
            },
            {
                "verse": "Pannonius sensit, rapidum quique incolit Histrum"
            },
            {
                "verse": "Illyricosque amnes; hunc Sparta, hunc clara Corinthus,"
            },
            {
                "verse": "Epiri hunc tremuere lares, hunc Pharsala tecta"
            },
            {
                "verse": "Emathiaeque urbes tuque, o memoranda per omnem"
            },
            {
                "verse": "Scodra parens orbem, Cadmeiaque arva Samosque;"
            },
            {
                "verse": "Hunc nuper Phoebea Rhodos, Rhodos illa frementem"
            },
            {
                "verse": "Expavit regique novo servire coacta est."
            },
            {
                "verse": "Quid moror? Hunc lato tellus complexa profundo,"
            },
            {
                "verse": "Hunc ipsi Antipodes metuunt, quos nuper Hiberus"
            },
            {
                "verse": "Classe adiit valida tumido devectus ab aestu;"
            },
            {
                "verse": "Hunc Persae Scythicique amnes nixusque fugaci"
            },
            {
                "verse": "Parthus equo trepidat. Latis huic Africa campis,"
            },
            {
                "verse": "Huic paret Iudaea phalanx, huic Memphis et altae"
            },
            {
                "verse": "Confusus Babylonis apex et decolor Indus."
            },
            {
                "verse": "Non tamen his contentus hic est, Capitolia demens"
            },
            {
                "verse": "Tentat et augustos cupit incestare penates;"
            },
            {
                "verse": "Et nisi opem nobis pede tu fers, diva, secundo,"
            },
            {
                "verse": "Voti compos erit totumque subegerit orbem"
            },
            {
                "verse": "Ense cruentato. Sed tu, placidissima Virgo,"
            },
            {
                "verse": "Christicolas tutare tuos aequisque phalanges"
            },
            {
                "verse": "Iunge tuas animis civiliaque arma reconde."
            },
            {
                "verse": "Imperet Arctois tumidus Germanus in oris"
            },
            {
                "verse": "Et Tagus Hispanos curet frenare maniplos;"
            },
            {
                "verse": "Gallia trans Alpes, pacato Marte, ministret"
            },
            {
                "verse": "Iura suis populis, Venetus quoque sceptra suasque"
            },
            {
                "verse": "Possideat contentus opes: sic cuncta quiescant"
            },
            {
                "verse": "Regna, nec imperii populis sit tanta cupido,"
            },
            {
                "verse": "Quin etiam Aetolii rapiant temeraria fratres"
            },
            {
                "verse": "Dogmata Eleutherii fugiendaque iussa, nec ullus"
            },
            {
                "verse": "Coetus ad hunc properet; vanescat quaeque per orbem"
            },
            {
                "verse": "Falsa superstitio, Christum colat omnis honore"
            },
            {
                "verse": "Thuris et ardentes veneretur Virginis aras."
            },
            {
                "verse": "Ast ego Cirrhaeo demens expulsus ab antro"
            },
            {
                "verse": "Insigni plectroque carens, nec concitus oestro"
            },
            {
                "verse": "Pierio, nec Pegaseis saturatus ab undis,"
            },
            {
                "verse": "Ulterius tua, diva, canam praeconia? Quae non"
            },
            {
                "verse": "Heroae clangore tubae Rhodopeius Orpheus"
            },
            {
                "verse": "Tolleret Ascraeusve senex aut Pindarus ipse"
            },
            {
                "verse": "Enthea plectra sonans, vel qui suprema Pelasgis"
            },
            {
                "verse": "Busta dedit Laiique pias compescuit umbras."
            },
            {
                "verse": "Sed satis haec tenui tibi sit lusisse cothurno,"
            },
            {
                "verse": "Stellantis regina poli, primordia Phoebi."
            },
            {
                "verse": "At me longaevos si ducent fata per annos,"
            },
            {
                "verse": "Te posthac maiore tuba et maioribus ausis,"
            },
            {
                "verse": "Diva, canam. Non me divini Musa Maronis,"
            },
            {
                "verse": "Non me Dulichii vincet cantator Ulissis:"
            },
            {
                "verse": "Virgineo dicam superi te membra Tonantis"
            },
            {
                "verse": "Concepisse utero et liquidas fudisse sub auras,"
            },
            {
                "verse": "Dicam et Avernales te formidare catervas"
            },
            {
                "verse": "Et nigras sine sole domos umbrasque silentes"
            },
            {
                "verse": "Insuper et magni referam natalia Christi"
            },
            {
                "verse": "Et crudele necis genus et crudelia vitae"
            },
            {
                "verse": "Fata suae poenamque crucis geminosque latrones;"
            },
            {
                "verse": "Inde triumphales super ardua sidera currus"
            },
            {
                "verse": "Ordiar advectos Ditemque in regna gementem."
            },
            {
                "verse": "Tu modo, diva, meo tristes e pectore curas"
            },
            {
                "verse": "Letiferosque fuga sacro medicamine morbos"
            },
            {
                "verse": "Nostraque fac rata vota, precor, semperque perenni"
            },
            {
                "verse": "Permittas nos pace frui, dum vescimur auris,"
            },
            {
                "verse": "Vivere dum nos fata volent tetricaeque sorores."
            },
            {
                "verse": "Post obitum flammata super convexa locabis"
            },
            {
                "verse": "Et dabis aeternos coeli inspectare meatus."
            },
            {
                "verse": "Parthenio labentem utero (coelestia postquam"
            },
            {
                "verse": "Atria deseruit maiestatemque parentis)"
            },
            {
                "verse": "Progeniem proferre paro. Gravat ardua vires"
            },
            {
                "verse": "Calliope tenuique negat succumbere plectro;"
            },
            {
                "verse": "Ambracii gravat ora dei teque alta moventem"
            },
            {
                "verse": "Chaonia, Sporene, tuba superosque rudenti"
            },
            {
                "verse": "Irritantem auro et castae ornamenta puellae."
            },
            {
                "verse": "Unde tibi fluit haec pietas, Pater optime divum?"
            },
            {
                "verse": "Unde tibi tam mitis amor? Num diligis orbem?"
            },
            {
                "verse": "Num curae tibi nostra salus? Labat ecce quieti"
            },
            {
                "verse": "Ora poli tardique hebetant nascente Triones"
            },
            {
                "verse": "Te nascente, Puer, septenique ambitus astri"
            },
            {
                "verse": "Tectaque divorum flammantia. Tu mihi tantum"
            },
            {
                "verse": "Pande, precor, pietatis opus, qui sidera nutu"
            },
            {
                "verse": "Concutis, ardenti formasque tonitrua coelo,"
            },
            {
                "verse": "Cunctarum genitor rerum, cui provida paret"
            },
            {
                "verse": "Natura humanumque genus, si te artibus olim"
            },
            {
                "verse": "Odrysiis procumbentem grato ardua fovit"
            },
            {
                "verse": "Scodra sinu, quom Strymoniis Mars impius armis"
            },
            {
                "verse": "Ingrueret, si Threicio pius obstitit orbi"
            },
            {
                "verse": "Armato Sporenus equo et tentoria forti"
            },
            {
                "verse": "Prostravit Pangaea manu Turcasque rebelles."
            },
            {
                "verse": "Merserat aeterna primum sub nocte parentem"
            },
            {
                "verse": "Rex magnum sortitus ebur magnumque deorum"
            },
            {
                "verse": "Concilium et geminos terraeque marisque recessus."
            },
            {
                "verse": "Merserat, atque ipsum Stygio acclinaverat atro"
            },
            {
                "verse": "Seposita pietate carens. Illum atra gementem"
            },
            {
                "verse": "Circum stagna Deus prospexit ab aethere seque"
            },
            {
                "verse": "Vocibus his media clamantem in valle barathri:"
            },
            {
                "verse": "\"Ergo per aeternos crimen produxerit annos"
            },
            {
                "verse": "Fas odii, Pater alme, tui? Stygiisque piabit"
            },
            {
                "verse": "Suppliciis infanda meae commissa maritae?"
            },
            {
                "verse": "Ergo etiam seris promissa nepotibus instat"
            },
            {
                "verse": "Poena gravesque umbrae? Sic surget inutilis aevo"
            },
            {
                "verse": "Progenies? Quae meta manet, quae meta laborum?"
            },
            {
                "verse": "Qui finis poenaeque modus? Satis hausimus Orco"
            },
            {
                "verse": "Supplicii; iam fulgenteis da cernere coetus"
            },
            {
                "verse": "Astrorum, iam purpureo nos ingere coelo,"
            },
            {
                "verse": "Omnipotens. Quid namque hominem formasse iuvaret,"
            },
            {
                "verse": "Quid terras variisque orbem pinxisse figuris,"
            },
            {
                "verse": "Si mortale genus Cocytia regna subiret"
            },
            {
                "verse": "Et numquam aethereas divorum cerneret arces?"
            },
            {
                "verse": "A! quanto melius tali incubuisse figurae"
            },
            {
                "verse": "Esset et ardentem vidisse Hyperiona numquam,"
            },
            {
                "verse": "Quam sic aeterno umbrarum succumbere leto"
            },
            {
                "verse": "Atque aurae expertes sub nocte iacere profunda!"
            },
            {
                "verse": "Ergo agedum misera quamprimum hac valle malorum"
            },
            {
                "verse": "Eripe nos, si digna peto, si qua emicat axe"
            },
            {
                "verse": "Cura mei\". Sic orabat lacrimabilis Adas,"
            },
            {
                "verse": "Sic Eva, sic caesus Abel Phariaeque sorores"
            },
            {
                "verse": "Et Moses longusque Hebraei sanguinis ordo"
            },
            {
                "verse": "Instabant fieri et veniam clamore petebant,"
            },
            {
                "verse": "Psalmiferi tamen ante omnes vox rauca parentis."
            },
            {
                "verse": "Annuit his Genitor: coelo volat ocius alto"
            },
            {
                "verse": "Nuncius aptatis suffultus pectora pennis,"
            },
            {
                "verse": "Divorum mandata gerens, terrasque volatu"
            },
            {
                "verse": "Ambiit et Syriis tandem citus astitit oris."
            },
            {
                "verse": "Ceu picti regina chori volucrumque per auras"
            },
            {
                "verse": "Et coeli convexa ruit, siquando Caystri"
            },
            {
                "verse": "Per ripas errare vagos perspexit olores,"
            },
            {
                "verse": "Per littus, Penee, tuum et vernantia Tempe,"
            },
            {
                "verse": "Plaudentes illi per amoena vireta vagantur"
            },
            {
                "verse": "Et dulces grato modulantur murmure cantus,"
            },
            {
                "verse": "Illa ignota ruit mediumque per aethera cursus"
            },
            {
                "verse": "Tendit et ignaris subito ferit inguina rostro;"
            },
            {
                "verse": "Haud secus alatis pedibus Iove missus ab ipso"
            },
            {
                "verse": "Angelus astriferi linquebat culmina coeli"
            },
            {
                "verse": "Candenti nimbo effulgens. Hunc limbus obibat"
            },
            {
                "verse": "Atque humeris iubar exortum vultuque sereno,"
            },
            {
                "verse": "Huic roseus fulgebat apex. Iamque aurea iussae"
            },
            {
                "verse": "Tecta deae iussasque notaverat ordine postes,"
            },
            {
                "verse": "Quom procumbentem secreta in sede puellam"
            },
            {
                "verse": "Aspicit et superos votisque animisque moventem."
            },
            {
                "verse": "Ergo illam sic pronus adit, sic pronus adorat:"
            },
            {
                "verse": "\"Salve, cura deum, supremi conscia fati,"
            },
            {
                "verse": "Aeterno dignata toro thalamisque deorum."
            },
            {
                "verse": "Salve agedum, salve (ingeminat) Virgo optima. Nam te"
            },
            {
                "verse": "Orchomeni excepere deae; tibi gratia fulsit"
            },
            {
                "verse": "Stellanti demissa polo, venientia cuius"
            },
            {
                "verse": "Numina concipies uterique in parte locabis"
            },
            {
                "verse": "Promeriti, simul auricomis tibi fulserit astris"
            },
            {
                "verse": "Omnipotens alvumque pio ditabit honore."
            },
            {
                "verse": "Ne dubita; sic fata iubent, sic imperat ille,"
            },
            {
                "verse": "Ille sator rerum, cuius tibi maxima pando"
            },
            {
                "verse": "Iussa. Illum paries Natumque vocabis Iesum."
            },
            {
                "verse": "Haec coelo decreta manent; tu iussa deorum"
            },
            {
                "verse": "Exequere et thalamis aethrae gemmantibus infer"
            },
            {
                "verse": "Lethaei populos haerentes faucibus Orci"
            },
            {
                "verse": "Optatoque extende polo, quoi maxima quondam"
            },
            {
                "verse": "Iura dabis coetu divorum evincta superbo\"."
            },
            {
                "verse": "Dixerat; illa genas deiecit et ora rubore"
            },
            {
                "verse": "Tincta verecundo communi fixit alumnae;"
            },
            {
                "verse": "Haec volucri tunc orsa deo atque haec pectore fatur:"
            },
            {
                "verse": "\"Fatidicos haec saepe choros veteremque meorum"
            },
            {
                "verse": "Progeniem et multo bacchantes numine vates,"
            },
            {
                "verse": "Arcano puer orte polo, monuisse notavi,"
            },
            {
                "verse": "Venturum monuisse Deum quem pectore virgo"
            },
            {
                "verse": "Conciperet non umquam avido complexa marito,"
            },
            {
                "verse": "Non Paphio combusta rogo. Sed quis mea tanto"
            },
            {
                "verse": "Pectora digna Deo tantoque putasset honori"
            },
            {
                "verse": "Aequa? Veni iam, sancte Puer, teque ingere nobis,"
            },
            {
                "verse": "Maiestas horrenda, veni mundoque salutem"
            },
            {
                "verse": "Lustraque Lethaeis felicia gentibus affer."
            },
            {
                "verse": "Hoc (ut opinor) erat; sacrisque pulsus ab aris"
            },
            {
                "verse": "Secessit genitor lacrimans urbemque reliquit"
            },
            {
                "verse": "Cum grege rura petens et devia lustra ferarum,"
            },
            {
                "verse": "Quandoquidem nullos subolis produxerat usus"
            },
            {
                "verse": "Et fetus canae solatia longa senectae."
            },
            {
                "verse": "Ergo abiit curvisque recessit moestus in antris,"
            },
            {
                "verse": "Illum omnes famuli atque abducta armenta secuti."
            },
            {
                "verse": "Postquam altum est emensus iter, pia numina gratam"
            },
            {
                "verse": "Exorabat opem solabaturque timores."
            },
            {
                "verse": "His rerum Genitor precibus commotus ab alto"
            },
            {
                "verse": "Grata meo statuit solatia ferre parenti."
            },
            {
                "verse": "Nox erat et nitidis radiabat Cynthia bigis"
            },
            {
                "verse": "Germanum succincta iubar, tum lumina somno"
            },
            {
                "verse": "Fessa dedit senior, blandam traxitque quietem."
            },
            {
                "verse": "Ecce autem aethereus sopitum nuncius illum"
            },
            {
                "verse": "Missus adit, tum sic nocturna silentia rupit:"
            },
            {
                "verse": "\"Iam luctus, pater, ingenteis, iam comprime raucos"
            },
            {
                "verse": "Ore modos gemitusque tuis procul artubus obstet."
            },
            {
                "verse": "Sunt tua nam rata vota; dabit tibi Iuppiter omne"
            },
            {
                "verse": "Quod cupis atque tuae rara incrementa maritae"
            },
            {
                "verse": "Divinumque extendet opus, quippe exeret alvo"
            },
            {
                "verse": "Convexi sceptra alta poli, datus unde hominum rex,"
            },
            {
                "verse": "Unde erit amissae populis via parta salutis."
            },
            {
                "verse": "Surge igitur teque his tandem citus eripe curis"
            },
            {
                "verse": "Antiquamque domum repete antiquosque penates."
            },
            {
                "verse": "Et ne vana putes superum mihi pandere Patrem,"
            },
            {
                "verse": "Accipe signa atque haec longaevo in pectore conde:"
            },
            {
                "verse": "Auratae simulac portae incrementa subibis"
            },
            {
                "verse": "Fessus, ibi cernes dilectae coniugis ora"
            },
            {
                "verse": "Et dulci teneros fletu amplexaberis artus.\""
            },
            {
                "verse": "Sic orsus celeri repetit vaga sidera cursu"
            },
            {
                "verse": "Nuncius alatisque volans per inania plantis"
            },
            {
                "verse": "Stellanti tandem Genitoris constitit arce."
            },
            {
                "verse": "\"Hinc me progenitam referunt, hinc laeta parenti"
            },
            {
                "verse": "Gaudia natalis noster demisit utroque."
            },
            {
                "verse": "Illi me summo primum vovere Tonanti"
            },
            {
                "verse": "Pollicitique meae sunt virginitatis honores."
            },
            {
                "verse": "Ex illo sacrorum adytis rituque deorum"
            },
            {
                "verse": "Accubui et superis mentemque animumque paravi."
            },
            {
                "verse": "Quare si nostri pia promeruere labores"
            },
            {
                "verse": "Numina et omnipotens ita fata recensuit auctor,"
            },
            {
                "verse": "Accipio quaecumque iubet nec dicta recuso\"."
            },
            {
                "verse": "Haec effata manus geminas ad sidera multa"
            },
            {
                "verse": "Cum prece diva tulit circumplexumque profundas"
            },
            {
                "verse": "Neptuni Glaucique domos et Tartara terris"
            },
            {
                "verse": "Abdita venturumque pie veneratur Iesum."
            },
            {
                "verse": "Angelus interea velox ad celsa volavit"
            },
            {
                "verse": "Tecta poli et motis coelo se immiscuit alis,"
            },
            {
                "verse": "Qualis inexpletae post bella exhausta catervae"
            },
            {
                "verse": "Deiectosque polo socios fratresque rebelles"
            },
            {
                "verse": "Candida divinae transcendit limina portae."
            },
            {
                "verse": "Protinus Omnipotens (nec enim cunctatus) amatae"
            },
            {
                "verse": "Corda deae subiit castoque sub ubere laetus"
            },
            {
                "verse": "Occuluit se se atque altos Puer abdidit artus"
            },
            {
                "verse": "Mortali sub fronte: Puer, coelestis origo,"
            },
            {
                "verse": "(Aspicite) humanum non dedignatur amorem"
            },
            {
                "verse": "Nec temnit duras pro nobis pendere poenas."
            },
            {
                "verse": "Ut cupit elato Patris abscessisse meatu"
            },
            {
                "verse": "Terrenasque habitare casas mundique salutem"
            },
            {
                "verse": "Primaevumque nefas violento exolvere fato,"
            },
            {
                "verse": "Ut celer ex alto ruit aethere parvulus Infans!"
            },
            {
                "verse": "Quem petis, alme parens? Patriae num deseris aulae"
            },
            {
                "verse": "Tecta metu? Num terrigenas fugis? An tua forti"
            },
            {
                "verse": "Porphyrion dextra quatit atria? Cedite porro,"
            },
            {
                "verse": "Cedite, qui nivei convexa micantia coeli"
            },
            {
                "verse": "Oromedonteae dura extimuisse putatis"
            },
            {
                "verse": "Tela manus Ceumque animis super astra ruentem"
            },
            {
                "verse": "Atque giganteis olim affectata ruinis"
            },
            {
                "verse": "Templa poli et gelidae subnixum Pelion ossae."
            },
            {
                "verse": "Mens etenim quam caeca foret quamque impia nobis,"
            },
            {
                "verse": "Religio queis vera micat, si turpia summos"
            },
            {
                "verse": "Arma deos atque anguipedum concordia fratrum"
            },
            {
                "verse": "Agmina formidasse atro gavisa triumpho"
            },
            {
                "verse": "Turba putet manesque pio insultasse Tonanti."
            },
            {
                "verse": "Namque procellosi proclives gurgitis undas"
            },
            {
                "verse": "Neptunique domos canosque Palaemona fluctus"
            },
            {
                "verse": "Ore exhalantem Puer, hic Puer, inclita coeli"
            },
            {
                "verse": "Progenies terramque domat Stygiasque lacunas."
            },
            {
                "verse": "Ille manu roseo surgentem Phosphoron igne"
            },
            {
                "verse": "Firmat et Aeolio spirantes carcere ventos"
            },
            {
                "verse": "Ille fugat, nubes rursusque per ardua vasti"
            },
            {
                "verse": "Producit convexa poli turbatque vehitque."
            },
            {
                "verse": "Hoc mandante vagos agitat per inania pulcher"
            },
            {
                "verse": "Phoebus equos promitque diem mortalibus almum."
            },
            {
                "verse": "Quis geminat longas firmato Hyperione luces"
            },
            {
                "verse": "Castra Palestinae saevo dum Marte phalanges"
            },
            {
                "verse": "Adversasque domant acies hostemque rebellem?"
            },
            {
                "verse": "Prothea quis Glaucumque senem pelagoque sonantem"
            },
            {
                "verse": "Aequorea Tritona tuba vitreasque sorores"
            },
            {
                "verse": "In varias deduxit aquas tutumque catervis"
            },
            {
                "verse": "Fecit iter profugis atque agmina dira sequentum"
            },
            {
                "verse": "Fluctibus oppressit iunctisque reclusit in undis?"
            },
            {
                "verse": "Tu, Pater omnipotens, prohibes qui ad sidera duci"
            },
            {
                "verse": "Confusae Babylonis opus Phariique repellis"
            },
            {
                "verse": "Damna ducis turpique tuos ditione ministros"
            },
            {
                "verse": "Eripis atque hostes infesto vulnere mulctas."
            },
            {
                "verse": "O facilis pietas, superi tu ne auctor Olympi,"
            },
            {
                "verse": "Divinas exosus opes, mortalia carpes"
            },
            {
                "verse": "Viscera et humanos non dedignaberis artus"
            },
            {
                "verse": "Parcarumque subibis onus mortisque frementem"
            },
            {
                "verse": "Aspicies aulam pallentisque agmen Averni?"
            },
            {
                "verse": "Queis, Genitor, meritis tam maxima dona meremur,"
            },
            {
                "verse": "Infecti maculis praecordia caecaque mentis"
            },
            {
                "verse": "Consilia et foedas volventes pectore curas?"
            },
            {
                "verse": "At non sic primi potuisset pendere poenas"
            },
            {
                "verse": "Criminis e divis unus, quicumque fuisset,"
            },
            {
                "verse": "Nigrantesque Erebi regna eduxisse catervas"
            },
            {
                "verse": "Ad superi convexa poli? Pugnantia divum"
            },
            {
                "verse": "Sed quid fata queror? Te, magni conditor orbis,"
            },
            {
                "verse": "Primaevum delere nefas luctuque maniplos"
            },
            {
                "verse": "Iuvit anhelantes coelo imposuisse nitenti."
            },
            {
                "verse": "Nunc igitur velox candentem verticis orbem"
            },
            {
                "verse": "Aetherei et superae vitas commercia turbae"
            },
            {
                "verse": "Virgineumque petis thalamum condisque sub imo"
            },
            {
                "verse": "Ubere nectareo flagrantia pectora succo."
            },
            {
                "verse": "Nec te tam durae terrent incendia mortis"
            },
            {
                "verse": "Quam parat insonti palmosae cultor Idumes,"
            },
            {
                "verse": "Nec te fata crucis nocturnaque verbera, nec te"
            },
            {
                "verse": "Saeva coronato gaudentia serta capillo."
            },
            {
                "verse": "Cuncta, Deus, pateris mortali obnoxia turbae,"
            },
            {
                "verse": "Frigus et Arctoae pallentia murmura brumae"
            },
            {
                "verse": "Oleniumque pecus quosque auget Syrius aestus"
            },
            {
                "verse": "Letifer et magnus Nemees frondentis alumnus"
            },
            {
                "verse": "Massylique gregis perspectaque sidera nautis."
            },
            {
                "verse": "Tu Bacchum Cereremque capis durosque labores"
            },
            {
                "verse": "Invicto suffers animo maeresque timesque."
            },
            {
                "verse": "Tu mortem, tu fata subis. Salve, inclita divum"
            },
            {
                "verse": "Progenies columenque Iovis, quoi Tartara et ignes"
            },
            {
                "verse": "Inferna de puppe Charon manesque triumphos"
            },
            {
                "verse": "Expediunt; salve, terrisque labantibus adsis."
            },
            {
                "verse": "Non sic Palladia Codrus pro gente subivit"
            },
            {
                "verse": "Fata lubens terraeque imos extinxit hiatus"
            },
            {
                "verse": "Curtius, ut magni durarent tecta Quirini,"
            },
            {
                "verse": "Armato subnixus equo manesque petivit"
            },
            {
                "verse": "Quique Palatinum prostratura agmina Martem"
            },
            {
                "verse": "Taenaria roravit aqua, occursantia postquam"
            },
            {
                "verse": "Per noctem mandata tulit, Mavortius unde"
            },
            {
                "verse": "Tela adversa furor patrio summisit honori"
            },
            {
                "verse": "Hostilesque neci turmas dedit acer et omnes"
            },
            {
                "verse": "Obnitens acies concepta perdidit ira."
            },
            {
                "verse": "Iam cedat Phoenissus honor pietasque per urbes"
            },
            {
                "verse": "Nota Palaestinas quique assurgentia ferro"
            },
            {
                "verse": "Colla dedit patrio fatisque cohaesit iniquis."
            },
            {
                "verse": "Sed quo mente feror? Nunc recto tramite coeptum,"
            },
            {
                "verse": "Alme parens, peragamus iter blandisque feramur"
            },
            {
                "verse": "Fluctibus et tandem optata potiamur arena."
            },
            {
                "verse": "Iamque propinquabant arcani tempora partus"
            },
            {
                "verse": "Virginis et gravitas uterum matura premebat"
            },
            {
                "verse": "Divinusque sacro sub pectore creverat Infans."
            },
            {
                "verse": "Olli (si qua fides magnos fovet abdita vates)"
            },
            {
                "verse": "Augustus Latio surgebat in astra triumpho"
            },
            {
                "verse": "Romanosque alto gestabat vertice fasces"
            },
            {
                "verse": "Et magni incrementa orbis. Nam candida Martis"
            },
            {
                "verse": "Aethiopesque piique Arabes Gadesque cadenteis"
            },
            {
                "verse": "Circumplexae aestus Arctoique accola Rheni"
            },
            {
                "verse": "Signa extollebant, Phrixeoque abditus axe"
            },
            {
                "verse": "Cultor et arenteis Libyae qui prospicit amnes."
            },
            {
                "verse": "Dumque ille immenso capita assurgentia mundo"
            },
            {
                "verse": "Nosse cupit quae frugifero terra arctat hiatu"
            },
            {
                "verse": "Quaeque procellosis Neptunus circuit undis"
            },
            {
                "verse": "Cymothoeque udas solita emersisse carinas"
            },
            {
                "verse": "Ore, triumphatum censeri edixerat orbem."
            },
            {
                "verse": "Protinus Aeoliis se se Fama extulit antris"
            },
            {
                "verse": "Iussaque magnanimi per totum Caesaris orbem"
            },
            {
                "verse": "Fert cita convexique volat per inania coeli"
            },
            {
                "verse": "Et totos peragrat populos Arctonque rigentem"
            },
            {
                "verse": "Bactraque et extremos orbis pervenit ad Indos"
            },
            {
                "verse": "Sauromatasque Getasque et ovantem murmure Nilum"
            },
            {
                "verse": "Ac quacumque vagis sonat amnibus Amphitrite."
            },
            {
                "verse": "Et iam praecipiti ridentia prata volatu"
            },
            {
                "verse": "Et latas terrarum urbes et moenia duros"
            },
            {
                "verse": "Eiectura hostes transcenderat et cava coeli"
            },
            {
                "verse": "Nubila, quom magno custos delectus alumno"
            },
            {
                "verse": "Et tibi, diva parens, per inania vidit euntem"
            },
            {
                "verse": "Stridentemque alis augustaque iussa ferentem;"
            },
            {
                "verse": "Continuo mandata aperit monitusque puellae"
            },
            {
                "verse": "Caesaris atque animo quae sit sententia poscit."
            },
            {
                "verse": "Illa pio sic orsa deo: \"Quacumque meantem"
            },
            {
                "verse": "Sectabor te, magne parens, seu te ultima Thule"
            },
            {
                "verse": "Accipiet sive occidui regna invia ponti"
            },
            {
                "verse": "Sive coloratos potius transcendis ad Indos"
            },
            {
                "verse": "Cimmeriumque chaos, illisve allaberis oris"
            },
            {
                "verse": "Quas Titan, nostro postquam secessit ab orbe,"
            },
            {
                "verse": "Lustrat et ardenti semotas circuit ore,"
            },
            {
                "verse": "Seu tua Trinacriae spectabunt ora volucres"
            },
            {
                "verse": "Aetnaeos complexae aestus, qua Scylla frementi"
            },
            {
                "verse": "Atracios movet ore canes quaque abdidit ingens"
            },
            {
                "verse": "Alcides canae monstra importuna senectae."
            },
            {
                "verse": "I praeceps quo fata trahunt quoque imperat aulae"
            },
            {
                "verse": "Servator, pia Roma, tuae et cedentia retro"
            },
            {
                "verse": "Phoenissi linque arva iugi. Non longa moratur"
            },
            {
                "verse": "Me via te ducente, pater, licet invia lustres"
            },
            {
                "verse": "Scironis saxa atque inamoeni tecta Procustis."
            },
            {
                "verse": "En blandum sulcamus iter. Vos praevia latae"
            },
            {
                "verse": "Ite, Dei incrementa, viae queis grandia Caesar"
            },
            {
                "verse": "Molitur iussa et latum diffundit in orbem."
            },
            {
                "verse": "Vos famuli properate, viam pia fata secundent."
            },
            {
                "verse": "Hoc tantum mea membra gravat, quod fetus ab imo"
            },
            {
                "verse": "Ventre exire parat coeloque educere vultus"
            },
            {
                "verse": "Et iam pulchra novem complevit Cynthia menses"
            },
            {
                "verse": "Atque vago novies renovavit cornua gyro"
            },
            {
                "verse": "Nocturnos agitans currus: hic terminus haeret"
            },
            {
                "verse": "Quo subolem proferre piam et surgentia vasto"
            },
            {
                "verse": "Exta polo et triplices teneor iaculantia flammas"
            },
            {
                "verse": "Brachia Latooque effundere numina partu."
            },
            {
                "verse": "Vestra tamen comes ire paro; vos cuncta parate"
            },
            {
                "verse": "Opportuna viae celerique incumbite cursu\"."
            },
            {
                "verse": "Dixerat; illam animi securam et magna ferentem"
            },
            {
                "verse": "Numina divinos onager sortitus honores"
            },
            {
                "verse": "Suscepit patriaque haerentem eduxit ab urbe:"
            },
            {
                "verse": "Talis Agenoreo Europe subnixa iuvenco"
            },
            {
                "verse": "Dictaeas tranavit aquas Idaeaque venit"
            },
            {
                "verse": "Rura timens falsique bovis cervicibus haesit."
            },
            {
                "verse": "Quid, dea, tam demissa petis? Quid sordida tractas"
            },
            {
                "verse": "Frena manu foedique gregis moderaris habenas?"
            },
            {
                "verse": "Phoebeae cape lora iubae, cape tarda Triones"
            },
            {
                "verse": "Plaustra et tergeminae, Virgo, aurata esseda Lunae."
            },
            {
                "verse": "Dum iussum metiris iter Syriamque peragras,"
            },
            {
                "verse": "Praecedunt famuli et sociis se passibus infert"
            },
            {
                "verse": "Longaevus senior tardoque senilia gressu"
            },
            {
                "verse": "Membra movet baculoque labantes sustinet artus;"
            },
            {
                "verse": "Bos quoque eis socius fit euntibus. Hoc dea coetu"
            },
            {
                "verse": "Ibat et Assyriae vernantia rura legebat"
            },
            {
                "verse": "Stagnantesque lacus et odoros undique campos."
            },
            {
                "verse": "Et iam Bethlemiae fortunata arva tenebant"
            },
            {
                "verse": "Iamque propinquabant urbi, quum solvit anhelos"
            },
            {
                "verse": "Phoebus equos fulvumque Tagum Gadesque revisit."
            },
            {
                "verse": "Protinus accessu fuerant quae proxima Virgo"
            },
            {
                "verse": "Antra subit fessosque epulis complectitur artus,"
            },
            {
                "verse": "Una omnes socii atque senex, tum membra sopori"
            },
            {
                "verse": "Victa dedit fenoque humeros extensa decentes"
            },
            {
                "verse": "Imposuit noctisque atra sese abdidit umbra,"
            },
            {
                "verse": "Diram passa hiemem et spirantes largius Austros."
            },
            {
                "verse": "(Mira fides) decimum volvebat Cynthia mensem"
            },
            {
                "verse": "Qui pluviis glacieque riget gaudetque cadenteis"
            },
            {
                "verse": "Prospectare nives et ovantes murmure ventos;"
            },
            {
                "verse": "At picti regina poli non candida fulcro"
            },
            {
                "verse": "Pectora, non Phrygiae complexa libidine pompae"
            },
            {
                "verse": "Accubuit magno divorum obnoxia fetu."
            },
            {
                "verse": "Ecce autem mediae tacito sub tempore noctis,"
            },
            {
                "verse": "Dum rarum prospectat opus mentique volutat"
            },
            {
                "verse": "Factum ingens Puerique artus venientis adorat,"
            },
            {
                "verse": "Incursantem alvo blandeque per ima ruentem"
            },
            {
                "verse": "Effudit nympha alma Deum et singultibus expers"
            },
            {
                "verse": "Depositum sublime tulit; coelo ocius omnis"
            },
            {
                "verse": "Ordo ruit diumque ambit concentibus antrum."
            },
            {
                "verse": "Agmina quis proferre queat quae lapsa rotantem"
            },
            {
                "verse": "Extemplo liquere polum, Puer aurea postquam"
            },
            {
                "verse": "Sidera gemmatosque deorum aspexit honores?"
            },
            {
                "verse": "Huc et Lemniaco turba ora amplexa rubore"
            },
            {
                "verse": "Et quae Gorgoneo non segnius arctat amictu,"
            },
            {
                "verse": "Pectora Avernales siquando per ardua turbae"
            },
            {
                "verse": "Lethaea de rupe meant nubesque profunda"
            },
            {
                "verse": "Sede trahunt Zephyrique salum terrasque fatigant;"
            },
            {
                "verse": "Huc illi venere chori quos candida Virtus"
            },
            {
                "verse": "Circumplexa fovet, qui sceptra ingentia quique"
            },
            {
                "verse": "Servavere thronos Tegeaeoque ocior astro"
            },
            {
                "verse": "Ales et ardenti pubes dominata meatu;"
            },
            {
                "verse": "Huc fusis Astrea comis Pietasque tetendit;"
            },
            {
                "verse": "Huc laeto Pax fulta choro Pacemque secuta"
            },
            {
                "verse": "Alma Fides, cui rarus honor, cui turpia surgunt"
            },
            {
                "verse": "Incrementa orbis nullasque excultus ad aras"
            },
            {
                "verse": "Elatae virtutis apex. Quid cetera narrem"
            },
            {
                "verse": "Numina? Composito huc venit Inclementia vultu,"
            },
            {
                "verse": "Iamque omnem socio complerant agmina coetu"
            },
            {
                "verse": "Excisam sub rupe domum, quom Virgo iacentem"
            },
            {
                "verse": "Sic blande est affata Deum et sic ora resolvit"
            },
            {
                "verse": "Amplexu fota assiduo: \"Te, maxime divum,"
            },
            {
                "verse": "Aspicio frigentem artus et dura prementem"
            },
            {
                "verse": "Saxa nec Idaea revolutum pectora palla"
            },
            {
                "verse": "Nec Tyrio luctantem ostro? Te pectora nobis"
            },
            {
                "verse": "Labentem aspicio et risu parva ora moventem?"
            },
            {
                "verse": "Quo pietas haec tanta fluit? Vix atra Cybele,"
            },
            {
                "verse": "Cui tractus terrarum omneis et regna dedisti,"
            },
            {
                "verse": "Antra dedit quae te labenti Hyperionis astro"
            },
            {
                "verse": "Obstantem et nostra acciperent sub luce ruentem."
            },
            {
                "verse": "Adde quod Hellaei gregis argumenta potenti"
            },
            {
                "verse": "Formasti, Puer alme, manu Tyrioque rubentem"
            },
            {
                "verse": "Pallam astro Libycusque comas queis cingitur Ammon,"
            },
            {
                "verse": "Quas Seres misere pii quasque Inda perennat"
            },
            {
                "verse": "Insula: nulla tamen tibi velamenta decentes"
            },
            {
                "verse": "Obduxere humeros, nec te natura creatum"
            },
            {
                "verse": "Floribus aggestoque herbarum excepit amictu."
            },
            {
                "verse": "Arenti tantum feno, tantum abditus antro,"
            },
            {
                "verse": "Nate, iaces Stygios dudum accessure penates,"
            },
            {
                "verse": "Qua rauco Styx amne sonat, qua turbidus alto"
            },
            {
                "verse": "Igne meat Phlegethon triplicesque extendit hiatus"
            },
            {
                "verse": "Cerberus et sonteis latratu verberat umbras,"
            },
            {
                "verse": "Qua turpes lavere comas et pectora nudae"
            },
            {
                "verse": "Eumenides saxumque obvolvit Sisyphus ingens"
            },
            {
                "verse": "Et numquam refugos potis excepisse liquores"
            },
            {
                "verse": "Tantalus assurgentem atro videt angue Megaeram."
            },
            {
                "verse": "Heu scelus, heu crudele nefas! Quid tristia volvo"
            },
            {
                "verse": "Fata et venturae praesaga incendia mortis?"
            },
            {
                "verse": "Quid poenas, Puer alme, tuas? Gemit ecce sub umbris"
            },
            {
                "verse": "Persephone et nigri Saturnius arbiter auri"
            },
            {
                "verse": "Et qui Daedaleo fera monstra coercuit orbe"
            },
            {
                "verse": "Actaeis depasta animis populoque Minervae"
            },
            {
                "verse": "Quique incursantes Furiarum comprimit ictus"
            },
            {
                "verse": "Aeacus et duro minitans Rhadamanthus Averno."
            },
            {
                "verse": "Quin etiam vana deceptae Belides unda"
            },
            {
                "verse": "Te nascente tremunt Ixioniique rotator"
            },
            {
                "verse": "Orbis et anguineo Discordia vincta capillo"
            },
            {
                "verse": "Et Letum letique Sopor concordia fotus"
            },
            {
                "verse": "Brachia et aeterna possessa silentia nocte."
            },
            {
                "verse": "At non Elysios eadem cura angit honores,"
            },
            {
                "verse": "Vipereo stat ubi delusa dracone iuventus;"
            },
            {
                "verse": "Venturos namque extollit super astra triumphos"
            },
            {
                "verse": "Insignem paeana canens: ut culmine coeli"
            },
            {
                "verse": "Parta salus, ut septeni deus arbiter auri"
            },
            {
                "verse": "Ingentem vario discrimine finxerit orbem,"
            },
            {
                "verse": "Ut Chaos ardenti Ditis sub gurgite sese"
            },
            {
                "verse": "Sepsit et immani cantus Tritona vomentem"
            },
            {
                "verse": "Aere Cybeleaeque cacumina liquerit aulae."
            },
            {
                "verse": "Haec inter sacrae prostrata superbia formae"
            },
            {
                "verse": "Insonat et toto iacula exultantia coelo"
            },
            {
                "verse": "Atque hic elati fusos Aquilonis honores"
            },
            {
                "verse": "Ore senex memorat Phario qui tristia regi"
            },
            {
                "verse": "Vulnera tabificosque immisit corporis ictus."
            },
            {
                "verse": "Exin formati concepta exordia mundi"
            },
            {
                "verse": "Et primos populorum ortus et turpia narrat"
            },
            {
                "verse": "Crimina depulsosque polo propiore parentes."
            },
            {
                "verse": "Subsequitur vasto concessa potentia Nereo"
            },
            {
                "verse": "Undantesque polo fluctus atque excita fatis"
            },
            {
                "verse": "Pinus inexhausti servatura agmina mundi."
            },
            {
                "verse": "Tum leges divorum omneis Solymique recenset"
            },
            {
                "verse": "Damna chori nemorumque domos patuloque cadentes"
            },
            {
                "verse": "Coelo epulas. Dumque haec patribus mirantibus heros"
            },
            {
                "verse": "Explicat, immani candor novus emicat Orco,"
            },
            {
                "verse": "Candor Avernalis testatus damna barathri."
            },
            {
                "verse": "Lugentes haesere animae manesque coruscum"
            },
            {
                "verse": "Mirati tremuere iubar; stant Tartara et ingens"
            },
            {
                "verse": "Cerberus infernis trepidat Tirynthion oris"
            },
            {
                "verse": "Ogygio accedentem arcu Actaeoque minantem"
            },
            {
                "verse": "Aegidem ferro Siculae furta impia divae."
            },
            {
                "verse": "Agnovere patris candentem Hyperionis axem"
            },
            {
                "verse": "Natale proferre tuum et surgentia mundo"
            },
            {
                "verse": "Saecula quae gemini stridentia limina Iani,"
            },
            {
                "verse": "Quae Martis dura arma premant Geticoque ruentem"
            },
            {
                "verse": "Ense deum, quibus alma viros Astrea Tonanti"
            },
            {
                "verse": "Conciliet mitique volans Concordia planta."
            },
            {
                "verse": "Sic ergo insuetis descendentem ignibus omnes"
            },
            {
                "verse": "Excepere diem et plausu fremuere secundo."
            },
            {
                "verse": "Nascere, lux quam flammigeri volat orbita Phoebi;"
            },
            {
                "verse": "Nascere teque procul Clymeneius axis adoret"
            },
            {
                "verse": "Fulgentem et clara sub tempestate ruentem,"
            },
            {
                "verse": "Quandoquidem nostrae fers argumenta salutis"
            },
            {
                "verse": "Atque optas coelo nos imposuisse nitenti."
            },
            {
                "verse": "Nascere tu quoque, magne Puer, cui protinus omnes"
            },
            {
                "verse": "Orchomeni arrisere deae, cui Glaucus et ingens"
            },
            {
                "verse": "Doris arenosi straverunt gurgitis aequor,"
            },
            {
                "verse": "Cui tellus alimenta parat, cui lactea coeli"
            },
            {
                "verse": "Stellantis cortina patet volucrumque meatus."
            },
            {
                "verse": "Sed quis te incesti prospectare arva Canopi,"
            },
            {
                "verse": "Quis Pharias urget pavitantem quaerere terras?"
            },
            {
                "verse": "Qui reges sacra antra fovent? En dona videmus"
            },
            {
                "verse": "Aethiopum et grato cumulatas munere cunas;"
            },
            {
                "verse": "En canos senis obtutos qui dulcia tandem"
            },
            {
                "verse": "Membra fovet patriasque optatum sistit ad aras"
            },
            {
                "verse": "Numen. Io iam promissis, Pater, artubus instas"
            },
            {
                "verse": "Inflexus tractasque manus et dulcia figis"
            },
            {
                "verse": "Oscula. Sed qui te bissenae tempora metae"
            },
            {
                "verse": "Tangentem templo assistunt atque enthea quaerunt"
            },
            {
                "verse": "Dogmata, Avernales Puer accessure lacunas?"
            },
            {
                "verse": "Quisve procellosis nympharum exturbat in undis"
            },
            {
                "verse": "Quas vagus irriguo Iordanus circuit amne"
            },
            {
                "verse": "Irroratque caput latice exhaustoque fatigat"
            },
            {
                "verse": "Imbre comas funditque cava pia flumina dextra?"
            },
            {
                "verse": "Undae admirantur venturae ingenti a sortis"
            },
            {
                "verse": "Facta atque elatos fluvii admirantur honores"
            },
            {
                "verse": "Attonitae; nec enim primaevam Acheloia noscunt"
            },
            {
                "verse": "Pocula summisisse luem, et portenta draconis"
            },
            {
                "verse": "Noxia, nec diros serpentum hausisse timores."
            },
            {
                "verse": "Ipse quoque apprehensa ignarus pater accubat urna"
            },
            {
                "verse": "Iordanes gaudetque novo spumantia fluctu"
            },
            {
                "verse": "Littora et inferni domitura incendia mundi"
            },
            {
                "verse": "Inspicere, apprehensa ignarus pater accubat urna."
            },
            {
                "verse": "At qui purpureo procul incubuere profundo"
            },
            {
                "verse": "Piscosos inter scopulos coetusque fatigant"
            },
            {
                "verse": "Squammosos linoque imos ad littora pisces"
            },
            {
                "verse": "Decipiente trahunt remisque instantibus haerent?"
            },
            {
                "verse": "Caeruleos quae turba lacus undasque fluenteis"
            },
            {
                "verse": "Lenaeos verti in latices miratur et haustus"
            },
            {
                "verse": "Nereidum spumare pium dum blandus amorem"
            },
            {
                "verse": "Comit Hymen taedaeque micant ad festa iugales?"
            },
            {
                "verse": "Vos quoque Erythraeo pereuntes gurgite nautae"
            },
            {
                "verse": "Novimus et fractis Euros Aquilonibus ire"
            },
            {
                "verse": "Transtra per et remos puppimque agitasse labantem;"
            },
            {
                "verse": "At Pater aequorea qui monstra exturbat in alvo"
            },
            {
                "verse": "Protinus Aeolios iubet abscessisse fragores."
            },
            {
                "verse": "Secedunt Zephyrique et ovantes murmure chori"
            },
            {
                "verse": "Atque ingens Boreas; medio stat marmore pinus"
            },
            {
                "verse": "Inconcussa vagosque exultat vincere fluctus,"
            },
            {
                "verse": "Ceu saevis Maleae ratis infestata ruinis,"
            },
            {
                "verse": "Aegaeo aut deprehensa mari, siquando profundum"
            },
            {
                "verse": "Nimbosae aspexere Hyades Haedisve minatur"
            },
            {
                "verse": "Orion duro succinctus pectora ferro."
            },
            {
                "verse": "Postquam autem Ledaea phalanx super aequora cymbam"
            },
            {
                "verse": "Aspexit fluitantem et caerula regna paventem,"
            },
            {
                "verse": "Aeolii fugere chori nubesque coruscum"
            },
            {
                "verse": "Deseruere polum Phaetonteosque iugales."
            },
            {
                "verse": "En quoque femineos expelli agnoscimus ictus"
            },
            {
                "verse": "Atque luem fluido surgentem in pectora tabo,"
            },
            {
                "verse": "En rictus Furiarum omneis, quae membra tenebant"
            },
            {
                "verse": "Humana et diro infestabant agmine gentes,"
            },
            {
                "verse": "Quas inter sumpto meat importuna flagello"
            },
            {
                "verse": "Tisiphone latique volans per inania coeli"
            },
            {
                "verse": "Sic picturatos divorum affatur honores:"
            },
            {
                "verse": "\"Ergo tot ingenteis amittent Tartara praedas,"
            },
            {
                "verse": "Tartara luctificis hominum ditata maniplis,"
            },
            {
                "verse": "Magne Pater, quem siderei colit orbita Phoebi,"
            },
            {
                "verse": "Cui parent elementa exundantisque meatus"
            },
            {
                "verse": "Oceani piceoque sonantes amne lacunae?"
            },
            {
                "verse": "Ergo Erebi sic fractus honor? Quo nostra recessit"
            },
            {
                "verse": "Gloria et expositae per mille pericula curae,"
            },
            {
                "verse": "Omnia per commenta labor? Tot neximus iras,"
            },
            {
                "verse": "Tot fraudes orbique dolos atque impia latis"
            },
            {
                "verse": "Addidimus toties bellorum incendia terris"
            },
            {
                "verse": "Quae Phrygii videre patres, quae Dardanus odit"
            },
            {
                "verse": "Cultor et Iliacae qui pascua prospicit Idae,"
            },
            {
                "verse": "Quae vel Echioniae vexarunt agmina turbae"
            },
            {
                "verse": "Fraterna extenuata manu, postquam accidit ingens"
            },
            {
                "verse": "Tydeus, et triplici Capaneus Iovis obrutus igne,"
            },
            {
                "verse": "Et raptus subito terrae Amphiaraus hiatu"
            },
            {
                "verse": "Hippomedonque Dryasque et cani miles Adrasti,"
            },
            {
                "verse": "Quique incurvato Nemees frondentia rura"
            },
            {
                "verse": "Arcu infestabat, fulvae siquando leaenae"
            },
            {
                "verse": "Spumantive instaret apro prehensoque fugaret"
            },
            {
                "verse": "Ense feras et qui Inachidas erectus agebat,"
            },
            {
                "verse": "Oedipodes Graiosque manu sternebat ovantes;"
            },
            {
                "verse": "Quae Cyro bellante vagus spectavit Araxes,"
            },
            {
                "verse": "Quae Tomyris Medas expugnatura secures"
            },
            {
                "verse": "Et prius ingentem factura Semiramis urbem"
            },
            {
                "verse": "Atque ingens Babylonis opus Graiique domator"
            },
            {
                "verse": "Agminis Emathio complexus pectora gyro"
            },
            {
                "verse": "Scutatisque ducum turmis, dum cingeret omnes"
            },
            {
                "verse": "Terrarum pelagique sinus, qua Phosphoros Horon"
            },
            {
                "verse": "Assurgentem affert et inertia plaustra fatigat"
            },
            {
                "verse": "Arctophilax, qua Phrixei nitor albicat astri"
            },
            {
                "verse": "Dum latas populorum urbes et moenia lustrat;"
            },
            {
                "verse": "Quae Drangas Parimasque tenent, quae maximus ambit"
            },
            {
                "verse": "Caucasus, imperii prospectans limina Caspi"
            },
            {
                "verse": "Cossaeosque Sibosque Sacasque et cuspide Mallos"
            },
            {
                "verse": "Eoa Ambraciae sternentes agmina turbae"
            },
            {
                "verse": "Et rupem, Lenaee, tuam, qua Nysa superbam"
            },
            {
                "verse": "Attollit molem et candentia sidera pulsat."
            },
            {
                "verse": "Praeterea Oxydracas Prasiosque amnique propinquas"
            },
            {
                "verse": "Gangaridas, quo Phoebus equos pater abluit haustu"
            },
            {
                "verse": "Nascenteis promitque diem mortalibus almum."
            },
            {
                "verse": "Me quoque, me me urgente tuos, Mars improbe, currus"
            },
            {
                "verse": "Leucadius prospexit Athos Xerxisque minaces,"
            },
            {
                "verse": "Expavit quandoque manus castaeque recessus"
            },
            {
                "verse": "Pallados et coetu insignes luctante deorum"
            },
            {
                "verse": "Oebalidae et Phocaea phalanx Bremnusqe cohorti"
            },
            {
                "verse": "Insidians, Thymbraee, tuae Pyrrhusque triumphis,"
            },
            {
                "verse": "Roma, tuis; Lydique volans de vertice saxi"
            },
            {
                "verse": "Aerato Porsenna choro seu Spartacus atrox"
            },
            {
                "verse": "Seu Libyco sublimis equo et cedentibus Afer"
            },
            {
                "verse": "Increpitans cuneis, varios quo sospite casus"
            },
            {
                "verse": "Roma tulit magnique domus suspensa Quirini."
            },
            {
                "verse": "Scis moesto, Trasimene, lacu; scit culmine summo"
            },
            {
                "verse": "Insurgens Apenninus Cannaeque piusque"
            },
            {
                "verse": "Regulus et Tyrios quicumque inspexit ovantes."
            },
            {
                "verse": "Quid, Caesar, tua facta loquar subolisque triumphos"
            },
            {
                "verse": "Assertae Mariique nefas Sullaeque furores?"
            },
            {
                "verse": "Quid ve Paraetonii scelus exitiale Canopi"
            },
            {
                "verse": "Phlegraeasque manus Gallosque ex Alpe ruentes"
            },
            {
                "verse": "Ore sequar memorans? Nec tantum haec pectore quondam"
            },
            {
                "verse": "Erupere meo. Quin et te misimus Orco,"
            },
            {
                "verse": "Aegaeon, cui centum aures, centum ardua surgunt"
            },
            {
                "verse": "Brachia centenoque micant de vertice crines,"
            },
            {
                "verse": "Et subolem, Neptune, tuam coelestia palmis"
            },
            {
                "verse": "Tangentem regna et coelum superosque petentem."
            },
            {
                "verse": "Me duce quin etiam matrem incestare paravit"
            },
            {
                "verse": "Oedipus et thalamo poenaeque animosus inhaesit"
            },
            {
                "verse": "Et trepidum ferro genitorem fixit adacto"
            },
            {
                "verse": "Impius; at postquam picea se condidit umbra"
            },
            {
                "verse": "Natorum ingenteis violentus miscuit iras"
            },
            {
                "verse": "Et regni sociale nefas. Mihi dura Thyestes"
            },
            {
                "verse": "Pocula mortalique imbutus sanguine mensas"
            },
            {
                "verse": "Assignat rarumque scelus; mihi Daulias ictum"
            },
            {
                "verse": "Iactat Ityn lugens raptosque sororis honores."
            },
            {
                "verse": "At vos quis vetito miseros consumpsit amore,"
            },
            {
                "verse": "Aeolidae et vigiles summisit pectore curas?"
            },
            {
                "verse": "Quis Cynaram natae patrium miscere coegit"
            },
            {
                "verse": "Pectus et insanos nimis exercere furores"
            },
            {
                "verse": "Nyctimenem Byblinque omnes ululare per agros"
            },
            {
                "verse": "Fraterno Bacchantem aestu? Ceu maenas, ubi ingens"
            },
            {
                "verse": "Apidanum Lenaeus adit Faunosque fatigat"
            },
            {
                "verse": "Cymbalaque thyrsosque ferens: stant undique Bacchae"
            },
            {
                "verse": "Flagrantes amplexae ignes crinemque solutae;"
            },
            {
                "verse": "Stant Satyri, tenet aera deus coetusque canoro"
            },
            {
                "verse": "Impellit cornu collesque nemusque resultant."
            },
            {
                "verse": "Et te, Dictaeo flagrantem ardentius igne,"
            },
            {
                "verse": "Scylla, Cupidineisque urentem pectora taedis,"
            },
            {
                "verse": "Purpureos patrio crines abscindere collo"
            },
            {
                "verse": "Taenariae iussere canes, iussere Clearcho"
            },
            {
                "verse": "Invidisse patrem teque insurgentibus, Ino,"
            },
            {
                "verse": "Fluctibus et tumido misisse Palaemona ponto,"
            },
            {
                "verse": "Infelix curvos Athamas dum tenderet arcus,"
            },
            {
                "verse": "Infelix, cui luctantes Saturnia diras"
            },
            {
                "verse": "Iniecit Libycosque in pectore condidit angues."
            },
            {
                "verse": "Phasias hac quoque sorte virum pinusque fefellit"
            },
            {
                "verse": "Aesonias et cognatos dedit ictibus artus"
            },
            {
                "verse": "Fraternaque truces aspergine miscuit ungues"
            },
            {
                "verse": "Argolici post furta chori Peliamque peremit."
            },
            {
                "verse": "Ecce Lycaonios formidantem undique saltus"
            },
            {
                "verse": "Cerno Iovem prehensaque minantem cuspide regem;"
            },
            {
                "verse": "Fata Deo cerno anguipedum concordia fratrum,"
            },
            {
                "verse": "Agmina Titanasque pios tentare penates"
            },
            {
                "verse": "Coelicolum: ruit icta manus, ruit ignibus aethrae"
            },
            {
                "verse": "Horrenteis ambusta comas coelumque relinquit."
            },
            {
                "verse": "Parte alia natum Getica sub nube frementem"
            },
            {
                "verse": "Saturnus Latiis fugiens se se abdit in oris;"
            },
            {
                "verse": "Exin Trinacrios carpentem serta per agros"
            },
            {
                "verse": "Persephonem picei rapit ingens ductor Averni,"
            },
            {
                "verse": "Tantum astus valuere mei, rapit ipsa profanum"
            },
            {
                "verse": "Penthea mater et Aonio dat vulnera ferro"
            },
            {
                "verse": "Autonoe dominumque canes stravere molossi."
            },
            {
                "verse": "Ipse pater natam terreno obstruxit hiatu"
            },
            {
                "verse": "Orchamus occultos me praemonstrante furores,"
            },
            {
                "verse": "Pectore quos, Thymbraee, foves thalamique pudicum"
            },
            {
                "verse": "Limen olorinae foedatum sanguine divae."
            },
            {
                "verse": "Et nos Ogygio spumantia pectora Baccho"
            },
            {
                "verse": "Nubigenum festis Lapitharum astare choreis"
            },
            {
                "verse": "Iussimus, Ischomachem quum fractis undique mensis"
            },
            {
                "verse": "Magnanimus raptare Pholus taedasque pararet"
            },
            {
                "verse": "Pirithoi maculare pias. Quid funera moestae"
            },
            {
                "verse": "Attollam Calydonis et ambusti omnia nati"
            },
            {
                "verse": "Exta? Quid aspecto pallentes Gorgonis ore"
            },
            {
                "verse": "Aethiopas? Et mi Cretaei forma iuvenci"
            },
            {
                "verse": "Debet et Actaeo tela indignantia busto"
            },
            {
                "verse": "Busirisque Sinisque cruentique aula Procrustes,"
            },
            {
                "verse": "Et Cacus et Getici clementia dura tyranni"
            },
            {
                "verse": "Quique Thoanteae templo accubuere Dianae"
            },
            {
                "verse": "Crudelemque Amathunta colunt arisque Minervae"
            },
            {
                "verse": "Bistonios posuere focos Scyronque meantes"
            },
            {
                "verse": "Obtruncans Lelegas Vulcanique inclita proles"
            },
            {
                "verse": "Clavigeram complexa aciem, quique Herculis ictus"
            },
            {
                "verse": "Expavit Graiamque Palen dum grandia matris"
            },
            {
                "verse": "Membra absumpta videt servatricemque Cybelem."
            },
            {
                "verse": "Haec terris portenta dedi quae regna barathri"
            },
            {
                "verse": "Post obitus insignirent tenebrasque repostas;"
            },
            {
                "verse": "Ast haec nescio quis supera de gente deorum"
            },
            {
                "verse": "E tenebris auferre parat manesque triumphis"
            },
            {
                "verse": "Implicat attonitos victumque per astra draconem:"
            },
            {
                "verse": "Terque quaterque rotat primo qui dona parenti"
            },
            {
                "verse": "Interdicta dedit nocituraeque appulit Evae."
            },
            {
                "verse": "Nec satis hoc: et nos mortalia membra tenentes"
            },
            {
                "verse": "Mortali de sede fugat vinctasque catenis"
            },
            {
                "verse": "Extorquet prohibetque loqui. Iam nostra labare"
            },
            {
                "verse": "Sceptra tuor, iam terre minas Acheronta gravesque"
            },
            {
                "verse": "Succubuisse deos medioque haesisse triumpho\"."
            },
            {
                "verse": "Sic effata rudes serpentum emisit hiatus"
            },
            {
                "verse": "Diva triumphatoque genas obduxit Averno"
            },
            {
                "verse": "Nigrantes turpeisque comas. Sed quae aegra salutat"
            },
            {
                "verse": "Turba Deum socios ducentem ad lumina coetus!"
            },
            {
                "verse": "..."
            }
        ],
        [],
        [],
        []
    ]
}