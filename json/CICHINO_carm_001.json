{
    "author": "Giorgio Cichino",
    "title": "carmina",
    "url": "http://www.poetiditalia.it/texts/CICHINO|carm|001",
    "text": [
        [],
        [
            {
                "verse": "Has tibi, summe deum, lacrimas, haec thura dicamus,"
            },
            {
                "verse": "Oscula dum pedibus dat pia turba tuis."
            },
            {
                "verse": "Omnipotens, si non piguit te sanguine iusto"
            },
            {
                "verse": "Mortale aeterna morte levare genus"
            },
            {
                "verse": "Atque Herebi horrendas dextra recludere portas"
            },
            {
                "verse": "Linqueret ut tenebras sancta caterva patrum,"
            },
            {
                "verse": "Ne, pater, infestos nolis depellere morbos,"
            },
            {
                "verse": "Qui miseris torquent tabida membra modis,"
            },
            {
                "verse": "Vel tua si addiderit iam nos sententia morti,"
            },
            {
                "verse": "Ne tamen aeterna nocte iacere velis."
            }
        ],
        [
            {
                "verse": "Phylli, mihi ante alias uni mihi cara puellas,"
            },
            {
                "verse": "Cuius adhuc sensi vincula prima puer,"
            },
            {
                "verse": "Florida serta rosis lauroque immista virenti"
            },
            {
                "verse": "Dat Lycidas, cingant florida serta comas."
            },
            {
                "verse": "Te rosa purpureo moneat mox languida flore,"
            },
            {
                "verse": "Phylli, legas fructus dum licet ipsa tuos."
            },
            {
                "verse": "Laurus at ut multos viridissima durat in annos,"
            },
            {
                "verse": "Carmine sic culto vivere, Phylli, potes."
            }
        ],
        [
            {
                "verse": "Philomela, decus puellularum,"
            },
            {
                "verse": "Quotquot Utinea tenentur urbe,"
            },
            {
                "verse": "Lupo uno atque eodem thoro iugatur:"
            },
            {
                "verse": "Illa delitia Utinensium, illa,"
            },
            {
                "verse": "Illa cui comites erant lepores,"
            },
            {
                "verse": "Seu blande caneret suos amores,"
            },
            {
                "verse": "Plectro fila movens lyrae sonanti,"
            },
            {
                "verse": "Mulcebat liquidum aethera atque cantu,"
            },
            {
                "verse": "Seu circis iuvenum et puelluarum"
            },
            {
                "verse": "Mellito dabat ore verba grata,"
            },
            {
                "verse": "Dum nexis manibus tenent se amantes"
            },
            {
                "verse": "Denudatque humeros amans amantis."
            }
        ],
        [
            {
                "verse": "Tunc furens totum penitus per orbem,"
            },
            {
                "verse": "Quaeris accensa face, nec quiescis,"
            },
            {
                "verse": "Non die sistis veniente cursum,"
            },
            {
                "verse": "Non abeunte."
            },
            {
                "verse": "Audiit rubri Oceani unda dives,"
            },
            {
                "verse": "Audiit natam revolutum ab Euro"
            },
            {
                "verse": "Aequor amissam querulo vocantem"
            },
            {
                "verse": "Saepius ore."
            },
            {
                "verse": "Nympha, quae errores miserata longos,"
            },
            {
                "verse": "Indicas raptum, tibi fons perenni"
            },
            {
                "verse": "Sit, precor, rivo niteantque semper"
            },
            {
                "verse": "Margine flores."
            },
            {
                "verse": "At dea infanda fuge magna terra;"
            },
            {
                "verse": "Non licet quenquam superas ad oras"
            },
            {
                "verse": "Evehi, Lethe male olente postquam"
            },
            {
                "verse": "Tinxerit unda."
            },
            {
                "verse": "Linque pollutum hospitium atque nostras,"
            },
            {
                "verse": "Hic ubi magnos celebrant honores,"
            },
            {
                "verse": "Nec sinunt plectro tacitam canoro,"
            },
            {
                "verse": "Transfer in oras."
            }
        ],
        [
            {
                "verse": "Ergo ego, qui placidam speravi ducere vitam,"
            },
            {
                "verse": "Cum domina iungens gaudia tuta mea,"
            },
            {
                "verse": "Longius a strepitu bellorum atque omnibus armis,"
            },
            {
                "verse": "Dum nigram inficeret cana senecta comam,"
            },
            {
                "verse": "Nunc cogor lituosque pati sonitusque tubarum,"
            },
            {
                "verse": "Et domina avulsus ad fera bella trahor."
            },
            {
                "verse": "Eheu hominum crudele genus sua quaerere damna"
            },
            {
                "verse": "Intentum atque novam mortis inire viam!"
            },
            {
                "verse": "Quid miseri nostra conflamus peste metalla"
            },
            {
                "verse": "Sulphureoque igni plumbea tela damus?"
            },
            {
                "verse": "Machina praecipites pilas cum mittit ahena,"
            },
            {
                "verse": "Saxa tremunt, referunt flumina magna pedem."
            },
            {
                "verse": "Non cunei aut telis acies conserta coruscis"
            },
            {
                "verse": "Impediunt, inhibent arma nec ulla moram:"
            },
            {
                "verse": "Densa velut rapidis iactantibus undique ventis"
            },
            {
                "verse": "Nubila, cum torquet fulmina dira pater,"
            },
            {
                "verse": "Quacunque illa viam; nebulae scinduntur opacae,"
            },
            {
                "verse": "Mortali abruptus intonat aure fragor."
            },
            {
                "verse": "At percussa gemunt frondosa cacumina montis"
            },
            {
                "verse": "Aeriae et turres, regia et alta domus,"
            },
            {
                "verse": "Ferrea sic frangit glans propugnacula belli,"
            },
            {
                "verse": "Urbibus haec altis maxima pernicies."
            },
            {
                "verse": "O quoties Fauni et Dryades metuere puellae,"
            },
            {
                "verse": "Ne ruerent alto sydera fulva polo,"
            },
            {
                "verse": "Mirataeque novum pugnae genus ore locutae:"
            },
            {
                "verse": "\"Una praestat avis hac ratione nepos\"."
            },
            {
                "verse": "Tempora at haec longis non sunt ambagibus apta"
            },
            {
                "verse": "Et clypeum et galeam iam properate mihi:"
            },
            {
                "verse": "Certum est audentes inter consistere primos"
            },
            {
                "verse": "Nec patriae dulci ferre negamus opem."
            },
            {
                "verse": "Surgite iam cives animis et corpore laeti,"
            },
            {
                "verse": "Surgite, nec teneat lumina victa sopor!"
            },
            {
                "verse": "Hostis adest, latis descendunt agmina campis,"
            },
            {
                "verse": "Alterno sonipes concutit arva pede."
            },
            {
                "verse": "En agite antiquum factis accersite honorem"
            },
            {
                "verse": "Fortibus, en valida sumite tela manu,"
            },
            {
                "verse": "Non galeas horrete truces fulgentiave arma,"
            },
            {
                "verse": "Grandiave ad tardos crura retecta pedes."
            },
            {
                "verse": "Quam bene suscipient immania vulnera terga,"
            },
            {
                "verse": "Quam bene barbaricum spicula missa latus."
            },
            {
                "verse": "Germanas video nostros urgere phalanges,"
            },
            {
                "verse": "Nostra nec immanes lumina posse pati."
            },
            {
                "verse": "Non auro aut gemmis crudelia bella geruntur:"
            },
            {
                "verse": "Arma decent fortes telaque adunca viros."
            },
            {
                "verse": "Tempus adest, aliudque, viri, ne accersite tempus,"
            },
            {
                "verse": "Solvere iam longo pectora pressa metu."
            },
            {
                "verse": "Castra tenent pueri vino somnoque iacentes,"
            },
            {
                "verse": "Ad cratera sedent foemineique greges."
            },
            {
                "verse": "Auribus intentis mihi quondam audita recordor"
            },
            {
                "verse": "Talia longaevum verba dedisse senem,"
            },
            {
                "verse": "Cui demissi humeris pendebant vertice crines"
            },
            {
                "verse": "Ambrosiaeque genis cui veniebat odor:"
            },
            {
                "verse": "\"Eheu quas hominum strages, quae corpora passim"
            },
            {
                "verse": "Iam modo, si vivas, fusa videbis humi,"
            },
            {
                "verse": "Cum Germana phalanx, fatis urgentibus, ultro"
            },
            {
                "verse": "Adveniet, Carnos ut ditione premat."
            },
            {
                "verse": "Iuppiter hos populos Manesque odere nephandos,"
            },
            {
                "verse": "Contemnunt iustos qui sine more deos."
            },
            {
                "verse": "Est locus agreste vero quem nomine Campum"
            },
            {
                "verse": "Appellant, placidis qua Ledra fertur aquis;"
            },
            {
                "verse": "Hic miseranda dabit spectacula caedis aperte,"
            },
            {
                "verse": "Barbarus inficiet flumina et alta cruor."
            },
            {
                "verse": "Ille dies gentem perdet bellumque supremum,"
            },
            {
                "verse": "Ille dies vobis ocia longa feret."
            },
            {
                "verse": "Plura loqui nec fata sinunt, nec Iuppiter ipse,"
            },
            {
                "verse": "Nanque meae veniunt nuncia signa necis.\""
            },
            {
                "verse": "Haec ubi divino de pectore verba profudit"
            },
            {
                "verse": "Ultimus invasit frigida membra pavor."
            },
            {
                "verse": "Vos modo foelici auspicio et diis ite secundis,"
            },
            {
                "verse": "Ite animis, latam ferro aperite viam:"
            },
            {
                "verse": "In manibus vestris cives sunt templa Laresque,"
            },
            {
                "verse": "Sunt nati, est coniux, est patriaeque salus."
            },
            {
                "verse": "O ego quam laetus spoliis praedaque potitos"
            },
            {
                "verse": "Aspiciam cum vos inde referre gradum,"
            },
            {
                "verse": "Quam fuerit gratus nostrisque parentibus error"
            },
            {
                "verse": "Barbarico indutos tegmine adesse suos."
            },
            {
                "verse": "Coelicolis hodie reddetur gratia divis,"
            },
            {
                "verse": "Sacra erit haec etiam semper habenda dies."
            },
            {
                "verse": "Non deerit carus Musarum Abstemius antro,"
            },
            {
                "verse": "Qui celebret chartis nomina nostra suis."
            },
            {
                "verse": "Atque alii, quorum nostras fama attigit aures,"
            },
            {
                "verse": "Non taceant clari fortia facta ducis."
            },
            {
                "verse": "Hic est verus honos, vera haec est gloria, vera"
            },
            {
                "verse": "Praemia, post mortem vivere posse diu."
            }
        ],
        [
            {
                "verse": "Diva, cui Cypros insula"
            },
            {
                "verse": "Paretque Idalium nemus,"
            },
            {
                "verse": "Hic, pulcherrima coelitum,"
            },
            {
                "verse": "Nectis floribus herbas;"
            },
            {
                "verse": "Succurre hei misero mihi,"
            },
            {
                "verse": "Benigna o dea subveni,"
            },
            {
                "verse": "Dum tu gramine in uvido"
            },
            {
                "verse": "Magna voce vocaris."
            },
            {
                "verse": "Te postquam sine viximus,"
            },
            {
                "verse": "Mater blanda Cupidinis,"
            },
            {
                "verse": "Curae nos subeunt graves"
            },
            {
                "verse": "Torquent cordaque nostra."
            },
            {
                "verse": "Heu fatum miserabile,"
            },
            {
                "verse": "Sors et dira necessitas!"
            },
            {
                "verse": "Tristem sub tenero miser"
            },
            {
                "verse": "Flore ducere vitam"
            },
            {
                "verse": "Cogor: nox aciem premit"
            },
            {
                "verse": "Atra luminaque impedit;"
            },
            {
                "verse": "Torpet, nescio quo modo,"
            },
            {
                "verse": "Mens in limine primo."
            },
            {
                "verse": "Solvat frigida corpora"
            },
            {
                "verse": "Mors, umbra Stygios lacus"
            },
            {
                "verse": "Pallens enatet antequam"
            },
            {
                "verse": "Tristis vita supersit."
            },
            {
                "verse": "Tu potens puer, aureis"
            },
            {
                "verse": "Telis et iaculis potens,"
            },
            {
                "verse": "Terror maximus o deum"
            },
            {
                "verse": "Fortiumque virorum,"
            },
            {
                "verse": "Qui spernunt Venerem et tua"
            },
            {
                "verse": "Regna, age et facem et aurea"
            },
            {
                "verse": "In me coniice spicula,"
            },
            {
                "verse": "Tuos sentiam ut ignes,"
            },
            {
                "verse": "Sentiam imperium, meae"
            },
            {
                "verse": "Sentiam dominae fera"
            },
            {
                "verse": "Iussa: sed potius velim"
            },
            {
                "verse": "Mitem amare puellam."
            },
            {
                "verse": "Pigris ex oculis sopor"
            },
            {
                "verse": "Sic absit, vigeat mea"
            },
            {
                "verse": "Mens pendens dominae e sinu"
            },
            {
                "verse": "Tristis cedat et angor."
            }
        ],
        [
            {
                "verse": "Cum Corni placidae gramine florido"
            },
            {
                "verse": "Antiquum canerent Naiades genus"
            },
            {
                "verse": "Arcani, ut liquida voce volans avis"
            },
            {
                "verse": "Cursus desereret suos,"
            },
            {
                "verse": "Qui primusque, deo ductus et alite,"
            },
            {
                "verse": "Arcem optaverit hanc auspicibus bonis,"
            },
            {
                "verse": "Quique inde in studiis proelio et in truci"
            },
            {
                "verse": "Clari prodierint viri,"
            },
            {
                "verse": "Tunc, his carminibus dulcibus et modis,"
            },
            {
                "verse": "Antro concitus e pumiceo, deus:"
            },
            {
                "verse": "\"Non deerunt alias tempora idonea"
            },
            {
                "verse": "Claram efferre propaginem;"
            },
            {
                "verse": "Nunc - inquit -lepidum dicite, virgines,"
            },
            {
                "verse": "Maurum, concinite hunc carminibus virum,"
            },
            {
                "verse": "Maurum prima sonent carmina nobilem,"
            },
            {
                "verse": "Maurum verba novissima."
            },
            {
                "verse": "Optatissima lux advenit, o deae,"
            },
            {
                "verse": "Qua Maurum aspicere en dant pia numina;"
            },
            {
                "verse": "Docta hunc Pieridum consequitur cohors,"
            },
            {
                "verse": "Linquens Tybridis alveum."
            },
            {
                "verse": "Gaudete, o nemus, o vallis et intima,"
            },
            {
                "verse": "Nec non, concilii maxima pars mei,"
            },
            {
                "verse": "Labens vorticibus: rive, fugacibus,"
            },
            {
                "verse": "Praerupto imbre tumentior."
            },
            {
                "verse": "Huius nos opera atque ingenii bonis"
            },
            {
                "verse": "Insignes erimus, flumina dum petent"
            },
            {
                "verse": "Ima praerapido gurgite, dum vehet"
            },
            {
                "verse": "Coelum lucida sydera\"."
            },
            {
                "verse": "Haec fatus fluvio condidit os sacrum"
            },
            {
                "verse": "Cornus. Naiades egregium decus"
            },
            {
                "verse": "Miratae excipiunt plausibus undique et"
            },
            {
                "verse": "Exultant monitis dei."
            }
        ],
        [
            {
                "verse": "Dum te Tarvisium tenet,"
            },
            {
                "verse": "Coryti, altaque moenia,"
            },
            {
                "verse": "Dum Nymphas celebras Silis"
            },
            {
                "verse": "Et fontes vitrea unda,"
            },
            {
                "verse": "Quo te scire velim pede"
            },
            {
                "verse": "Iuvet scribere carmina:"
            },
            {
                "verse": "Nam desiderio tui"
            },
            {
                "verse": "Aegra mente laboro."
            },
            {
                "verse": "Interdum aut oculos nigros"
            },
            {
                "verse": "Causor virginis aureo"
            },
            {
                "verse": "Sinu, aut poma latentia,"
            },
            {
                "verse": "Cultos culta per hortos;"
            },
            {
                "verse": "Interdum timeo tibi,"
            },
            {
                "verse": "Dum nimis studio insides,"
            },
            {
                "verse": "Ne divum atque hominum pater"
            },
            {
                "verse": "Obsit numine iniquo."
            },
            {
                "verse": "At nos interea gravis"
            },
            {
                "verse": "Urget febris et enecat"
            },
            {
                "verse": "Sitisque insatiabilis"
            },
            {
                "verse": "Torret pectus adustum."
            },
            {
                "verse": "Iam Germania Caesarem"
            },
            {
                "verse": "Ad nos miserat hospitem,"
            },
            {
                "verse": "Magni iam trabe Tilia-"
            },
            {
                "verse": "Venti straverat undas."
            },
            {
                "verse": "Hunc Germana phalanx truci"
            },
            {
                "verse": "Pone lumine subsequens,"
            },
            {
                "verse": "Bacche, faucibus aridis"
            },
            {
                "verse": "Tecum bella gerebat."
            },
            {
                "verse": "Illo me miserum die"
            },
            {
                "verse": "Febris occupat horrida,"
            },
            {
                "verse": "Essem quod stomacho, puto, in-"
            },
            {
                "verse": "Suetus talia ferre."
            },
            {
                "verse": "Decussit Boreas fero"
            },
            {
                "verse": "Iam flatu arboribus comas,"
            },
            {
                "verse": "Cauda Scorpius aethere et"
            },
            {
                "verse": "Ingens saevit ab alto,"
            },
            {
                "verse": "Ex quo corpora languida"
            },
            {
                "verse": "Dulcis non reficit quies."
            },
            {
                "verse": "Heu tremor prius imminet,"
            },
            {
                "verse": "Aestus deinde vicissim,"
            },
            {
                "verse": "Cum quaerant penetrabile"
            },
            {
                "verse": "Frigus pellere caeteri"
            },
            {
                "verse": "Velim praecipitem in caput."
            }
        ],
        [
            {
                "verse": "Nec nos ulla dies valebit unquam"
            },
            {
                "verse": "Reddere immemores tui, nec usquam."
            },
            {
                "verse": "O si post aliquot videre messes"
            },
            {
                "verse": "Dii dent et tenera sedere in herba,"
            },
            {
                "verse": "Cum dicam: \"Hic solitus levare questus"
            },
            {
                "verse": "Atque ignes placidus levare nostros.\""
            },
            {
                "verse": "Quam grato fruar ocio et quiete!"
            },
            {
                "verse": "At vos interea valete, sylvae,"
            },
            {
                "verse": "Colles, rura, lacus, valete amoeni."
            }
        ],
        [
            {
                "verse": "Et forma aequales superans formosa puellas"
            },
            {
                "verse": "Phyllis et ante omnes Palladis arte potens,"
            },
            {
                "verse": "Nullaque coniugia et nullos perpessa hymeneos,"
            },
            {
                "verse": "Iam comites linquens, talia verba dedit:"
            },
            {
                "verse": "\"Turba vale, vita atque oculis mihi carior ipsis,"
            },
            {
                "verse": "Iam valeas mater et mihi cara soror;"
            },
            {
                "verse": "Vos Venus alma iuvat. Venerem celebrate, puellae,"
            },
            {
                "verse": "Insigni et laetas reddite prole domos."
            },
            {
                "verse": "At mihi Palladios habitus artemque colenti"
            },
            {
                "verse": "Inter Vestales vita sit ipsa choros."
            },
            {
                "verse": "Huius et, o mihi culta, mei iam pignus amoris"
            },
            {
                "verse": "Desectos crines accipe, diva, libens\"."
            }
        ],
        [
            {
                "verse": "Tristia iam liquido cesserunt nubila coelo,"
            },
            {
                "verse": "Luce homines Phoebus adiuvat ipse data."
            },
            {
                "verse": "Autumni rediere boni foelicia dona,"
            },
            {
                "verse": "Sunt decori arboribus mitia poma suis;"
            },
            {
                "verse": "Vinea maturis gaudet pendentibus uvis,"
            },
            {
                "verse": "Atque, induta iterum, flore renidet humus."
            },
            {
                "verse": "Iam promissa deo solvamus vota secundo,"
            },
            {
                "verse": "Cuius opus, pendet vitibus, uva rubens."
            },
            {
                "verse": "Et florentia serta et cymbia plena feramus,"
            },
            {
                "verse": "Quod dederit primum vinea nostra merum."
            },
            {
                "verse": "Foelix cui Bacchi licet uti numine dextro,"
            },
            {
                "verse": "Ille miser quem trux aspicit iste deus."
            }
        ],
        [
            {
                "verse": "En tibi, tres nati, inferias tibi ducimus, ipsi"
            },
            {
                "verse": "Lugentes, manibusque piis suprema ferentes"
            },
            {
                "verse": "Munera, dum patrium comitamur funus ad umbras."
            },
            {
                "verse": "Alme parens, miserande parens, ut tempore acerbo"
            },
            {
                "verse": "In tenebris miseros linquis, dum maesta per ora"
            },
            {
                "verse": "Fundimus et lacrimas et pectora plangimus ipsa;"
            },
            {
                "verse": "Tu thalamos totamque domum sobolemque paratam"
            },
            {
                "verse": "Turpasti tristique implesti funere luctu."
            },
            {
                "verse": "En mater, vitta crines de more revincta,"
            },
            {
                "verse": "Ad tumulos, natarum atra stipante caterva,"
            },
            {
                "verse": "Conqueritur laeditque genas atque unguibus ora:"
            },
            {
                "verse": "Multisono templumque ululatu atque aethera complent."
            },
            {
                "verse": "Crudeles vocat illa deos, crudelia fata,"
            },
            {
                "verse": "Quod tibi Parca fero filum interruperit ungue,"
            },
            {
                "verse": "Quod sibi adhuc volvat fallaci stamine fusum."
            },
            {
                "verse": "Pectore in humano tantum potuere dolores:"
            },
            {
                "verse": "Quocunque aspicimus, quoquo vestigia maesti"
            },
            {
                "verse": "Vertimus, ingeminant, ostentant omnia luctum."
            },
            {
                "verse": "Heu quam saeva cito properarunt funus iniquum"
            },
            {
                "verse": "Fata tibi, miserande pater, ne commoda nostrae"
            },
            {
                "verse": "Ulla forent vitae leto super immaturo!"
            },
            {
                "verse": "Non secus atque arbos ipso iam robore tuta,"
            },
            {
                "verse": "Quae teneros foetus ima de stirpe sub auras"
            },
            {
                "verse": "Sustulit, hos umbra atque ingenti tegmine ab omni"
            },
            {
                "verse": "Grandine defendit tutos aestuque furenti,"
            },
            {
                "verse": "Postquam illam curva agricolae evertere bipenni,"
            },
            {
                "verse": "Nulla tegit teneros umbra vel vertice mater:"
            },
            {
                "verse": "Non grando, aut aestus parcunt gelidaeve pruinae,"
            },
            {
                "verse": "Nec pecus admorsos proscindens cortice ramos."
            },
            {
                "verse": "Sic linquis, miserande pater, sic, undique circum"
            },
            {
                "verse": "Insidiis clausos gravibus luctuque metuque."
            },
            {
                "verse": "Quid queror? Ah lacrimas aliis fletumque ministro!"
            },
            {
                "verse": "Nec prosunt lacrimae quicquam gemitusve profundi,"
            },
            {
                "verse": "Nec functi curant lacrimas iam funere nostras."
            },
            {
                "verse": "In tumulo corpus tantum est umbraeque silentes,"
            },
            {
                "verse": "Post obitum quae quisque suum terrae omnia reddit."
            },
            {
                "verse": "Iam te, sancte pater, tenet alti regia coeli,"
            },
            {
                "verse": "Unde prius primis venit tibi spiritus auris;"
            },
            {
                "verse": "Nec fas, alme, queri lacrimas vel fundere inanes,"
            },
            {
                "verse": "Cum tot contigerint coelesti commoda sede"
            },
            {
                "verse": "Foelicesque choros celebres et pace fruare."
            },
            {
                "verse": "Interea, pater alme, vale, vale et usque paterno"
            },
            {
                "verse": "Viventes sine te in tenebris tuearis amore."
            }
        ],
        [
            {
                "verse": "Flavi, desine iam iam me rogare"
            },
            {
                "verse": "Quicquam, carminibus nihil valemus:"
            },
            {
                "verse": "Sunt merae omnia nugae ineptiaeque."
            },
            {
                "verse": "Vos mecum interea meos amores,"
            },
            {
                "verse": "Vos mecum teneras meas puellas,"
            },
            {
                "verse": "Musae, dicite, dum severiorum"
            },
            {
                "verse": "Vitetisque oculos, manus et aures."
            },
            {
                "verse": "O si carminibus meis puellam"
            },
            {
                "verse": "Vincam, ne renuat preces superba!"
            },
            {
                "verse": "Ne, Musae, atque manus severiorum"
            },
            {
                "verse": "Iudicum atque oculos timete et aures."
            },
            {
                "verse": "Tunc vos Flavium adhibitis, frequentes:"
            },
            {
                "verse": "Tunc vos, tunc lepidae et simul facetae"
            },
            {
                "verse": "Nostro gaudia nuntiate amico."
            },
            {
                "verse": "Hanc Phoebus properet diem nitentem,"
            },
            {
                "verse": "Haec finis mihi sit meum laborum;"
            },
            {
                "verse": "Hanc ego haud celebraverim sat unquam,"
            },
            {
                "verse": "Nec queant minimum referre laudis,"
            },
            {
                "verse": "Laudent carmina nostra vel trecenta."
            }
        ],
        [
            {
                "verse": "Per colles montesque, volens, perque invia saxa,"
            },
            {
                "verse": "Aucupii et volucrum captus amore, feror,"
            },
            {
                "verse": "Nec sum adeo falsa spe vel deceptus inani:"
            },
            {
                "verse": "Praeda avium retuli sed gravis inde pedem."
            },
            {
                "verse": "Sit satis, o Satyri, me multa laude precatum"
            },
            {
                "verse": "Vos, boni in aucupio quod mihi fertis opem."
            },
            {
                "verse": "Partem aliquam volucrum ferat ast Abstemius: uni,"
            },
            {
                "verse": "Uni ego pro meritis debeo plura suis."
            },
            {
                "verse": "Iuppiter, o mea vota libens quin rite secunda,"
            },
            {
                "verse": "Ut memorem melius me sciat esse sui."
            }
        ],
        [
            {
                "verse": "Ornitus"
            },
            {
                "verse": "Ite greges, tuti per summa cacumina montis"
            },
            {
                "verse": "Pascentes, rupesque altas de more, capellae,"
            },
            {
                "verse": "Scandite, virgultis nec morsu parcite frondi;"
            },
            {
                "verse": "Iam licet ingentes umbrosa cacumina lucos"
            },
            {
                "verse": "Et montem herbosum lustrare impune iuvenci:"
            },
            {
                "verse": "Nam tandem insidiis vestrum prostravimus hostem."
            },
            {
                "verse": "Interea volucres cantu viscoque tenaci"
            },
            {
                "verse": "Decipiam, Satyri faveant, sub numine quorum"
            },
            {
                "verse": "Ars est, exiguas dum sol contraxerit umbras."
            },
            {
                "verse": "Damon"
            },
            {
                "verse": "Carpe fugam, infoelix pecus o miseraeque capellae,"
            },
            {
                "verse": "Tuque greges, custos, ducas, canis optime Lygdon,"
            },
            {
                "verse": "Qua nullos pecudum balatus audiat hostis."
            },
            {
                "verse": "Iam patrios fines dulcesque relinquere terras"
            },
            {
                "verse": "Cogimur, externasque domos et ovilia, maesti,"
            },
            {
                "verse": "Quaerimus: haec nobis fert ecce incommoda miles."
            },
            {
                "verse": "Ornitus"
            },
            {
                "verse": "Quo properas Damon? Quae te, quae maxima cura"
            },
            {
                "verse": "Exercet? Fletu indulges maestisque querelis:"
            },
            {
                "verse": "Iam mens ipsa metu trepidat, cum pascua quaeras"
            },
            {
                "verse": "Externa, insuetus solitis excedere campis."
            },
            {
                "verse": "Dic, Damon, nec me suspensum corde teneto."
            },
            {
                "verse": "Damon"
            },
            {
                "verse": "O foelix, qui mane novo praesepibus altis"
            },
            {
                "verse": "Armenta et laetas pecudes ad pascua ducis:"
            },
            {
                "verse": "Nunc scio quam dulce est validis patria arva iuvencis"
            },
            {
                "verse": "Vertere, vicinis armenta et pascere sylvis."
            },
            {
                "verse": "Sed migrare alio iam vis aliena coegit,"
            },
            {
                "verse": "Ut cernis, vixque has e multis ipse capellas"
            },
            {
                "verse": "Subduxi paucis furtim lactentibus haedis;"
            },
            {
                "verse": "Caetera, quae brumae nos ante paravimus usu,"
            },
            {
                "verse": "Perdita iam duco, manibus lacerata nephandis."
            },
            {
                "verse": "Parva loquor: \"Iactura movet non me haec, Ornite, tantum."
            },
            {
                "verse": "Eheu pastorum princeps bonus, ille Menalcas,"
            },
            {
                "verse": "Quem novit quicunque boves ad pabula ducit,"
            },
            {
                "verse": "In medio armorum strepitu et clangore tubarum"
            },
            {
                "verse": "Restitit, et patriae et pastorum ductus amore"
            },
            {
                "verse": "Ante habuit propriis pastorum commoda rebus."
            },
            {
                "verse": "Nos vero, incassum patriis traducere ab oris"
            },
            {
                "verse": "Conati, tandem fugientes linquimus illum:"
            },
            {
                "verse": "Haec certe est lacrimarum et nostri causa timoris."
            },
            {
                "verse": "Heu male militibusque feris, male creditur armis!"
            },
            {
                "verse": "Nosco minas, nosco ferro quam dextera prompta est\"."
            },
            {
                "verse": "Ornitus"
            },
            {
                "verse": "Haec equidem haud unquam mala vos urgere putavi,"
            },
            {
                "verse": "Quamvis saepe alta corvus de rupe sinister,"
            },
            {
                "verse": "Insolitum fundens ales per guttura carmen,"
            },
            {
                "verse": "Nescio quid maestum iam tum impendere monebat."
            },
            {
                "verse": "Sed cythisum fugerent pecudes prius ipse putassem"
            },
            {
                "verse": "Atque apis halantes flores frondesque capellae,"
            },
            {
                "verse": "Mala ferant steriles duris in montibus orni,"
            },
            {
                "verse": "Piscis in aerias se squamiger inferat auras"
            },
            {
                "verse": "Quam turbo instarent vobis dirique tumultus."
            },
            {
                "verse": "Dic tamen, haec pestis vestris unde ingruit agris?"
            },
            {
                "verse": "Damon"
            },
            {
                "verse": "Audisti regem egregium, qui nomine Caesar"
            },
            {
                "verse": "Fertur, Germanos rapidum et penetravit ad Istrum"
            },
            {
                "verse": "Communem ut tandem depelleret Alpibus hostem."
            },
            {
                "verse": "Hic, postquam Turcam virtute refregit et armis,"
            },
            {
                "verse": "Alpinas fauces et pervia claustra petivit"
            },
            {
                "verse": "Et fines tandem toto cum milite nostros:"
            },
            {
                "verse": "Haec est causa fugae. Quamvis est optimus ille"
            },
            {
                "verse": "Iniussuque suo patiamur damna tot ipsi."
            },
            {
                "verse": "Ornitus"
            },
            {
                "verse": "Vos equidem miseror, vobis quod pessimus annus"
            },
            {
                "verse": "Hic sit. Quod possum, stabula et praesepia, Damon,"
            },
            {
                "verse": "Promitto: pecora hic claudemus sepibus ambo."
            },
            {
                "verse": "Nulla lupum metuat pecus aut sub matribus agni,"
            },
            {
                "verse": "In foveas tandem incautum deiecimus illum"
            },
            {
                "verse": "Turbaque pastorum iaculis confodit acutis."
            },
            {
                "verse": "Castaneae haud deerunt, deerit non copia lactis,"
            },
            {
                "verse": "Mitis pendet adhuc et quae de vitibus uva;"
            },
            {
                "verse": "Et volucris pastu decedens arva relinquit,"
            },
            {
                "verse": "Roris nocturni et canae praesaga pruinae,"
            },
            {
                "verse": "Iam nemora alta petit dulcique aviaria cantu."
            }
        ],
        [
            {
                "verse": "Salvete, o patrii Lares,"
            },
            {
                "verse": "Vos sylvae et gelidi lacus,"
            },
            {
                "verse": "Salvete, alta cacumina"
            },
            {
                "verse": "Montium atque recessus."
            },
            {
                "verse": "Vos tandem liceat mihi ut,"
            },
            {
                "verse": "Post tot longa pericula,"
            },
            {
                "verse": "Post casus pelagi graves,"
            },
            {
                "verse": "Fruar, suave quiescens."
            },
            {
                "verse": "Hoc est vivere, vivere"
            },
            {
                "verse": "In dulci patriae solo,"
            },
            {
                "verse": "Ludentem in roseo sinu"
            },
            {
                "verse": "Carae coniugis usque."
            },
            {
                "verse": "Olim linquere patriam,"
            },
            {
                "verse": "Discendi studio exteros"
            },
            {
                "verse": "Mores et populos, mihi"
            },
            {
                "verse": "Mens ardebat amore;"
            },
            {
                "verse": "At nunc ut per agros placet"
            },
            {
                "verse": "Vagari, inter ut uvidas"
            },
            {
                "verse": "Herbas, dum steriles bonis"
            },
            {
                "verse": "Iungo vitibus ulmos."
            },
            {
                "verse": "Quam libet lepores sequi"
            },
            {
                "verse": "Auritos strepitu, canum"
            },
            {
                "verse": "Cinctus agminibus, dolosque"
            },
            {
                "verse": "Inter retia et urgens;"
            },
            {
                "verse": "Interdum volucres iuvat"
            },
            {
                "verse": "Certa aut figere arundine,"
            },
            {
                "verse": "Aut per rura virentia in-"
            },
            {
                "verse": "Cautas fallere visco."
            },
            {
                "verse": "Ille, divitiis potens,"
            },
            {
                "verse": "Auratas habitet domos,"
            },
            {
                "verse": "Tristes qui pluvias potest"
            },
            {
                "verse": "Perferre et mare saevum,"
            },
            {
                "verse": "Rus ego at placidum sequar,"
            },
            {
                "verse": "Curis liber ab omnibus,"
            },
            {
                "verse": "Contentus patriis bonis,"
            },
            {
                "verse": "Dum vivam inter amicos."
            },
            {
                "verse": "Et cum frigida corpora"
            },
            {
                "verse": "Linquet spiritus et vigor,"
            },
            {
                "verse": "Fusis Cynnama me comis"
            },
            {
                "verse": "Mandet cara sepulchro."
            },
            {
                "verse": "Illo e funere non erit"
            },
            {
                "verse": "Qui me non, miserans, fleat"
            },
            {
                "verse": "Dicatque: \"Hic teneri fuit"
            },
            {
                "verse": "Miles semper Amoris\"."
            },
            {
                "verse": "Foelices animae, quibus"
            },
            {
                "verse": "Sedes Elysium est nemus,"
            },
            {
                "verse": "Hoc concedite, mi, choros"
            },
            {
                "verse": "Inter esse beatos,"
            },
            {
                "verse": "Si te, Cynnama, concinens"
            },
            {
                "verse": "O Laudavi ocia ruraque,"
            },
            {
                "verse": "Curarum aestibus et procul"
            },
            {
                "verse": "Vivens crimine ab omni."
            }
        ],
        [
            {
                "verse": "Dedicat haec, Sylvane, tibi venabula Lygdon,"
            },
            {
                "verse": "Nam studia invitus deserit illa senex."
            },
            {
                "verse": "Dum solidum fuerat robur, tua saepe cupressus"
            },
            {
                "verse": "Ursorum exuvias muneraque ampla tulit."
            },
            {
                "verse": "Saepe canum sylvas lustrantem vidit Eous"
            },
            {
                "verse": "Agmine, saepe Hesper, iam fugiente die;"
            },
            {
                "verse": "Nunc satis est, annis fessus tristique senecta,"
            },
            {
                "verse": "Si stabulis fures arceat atque lupos."
            },
            {
                "verse": "At tu, dive, senem non unquam mitte tueri,"
            },
            {
                "verse": "Per nemora ut tutus pascat, ut ante, greges."
            }
        ],
        [
            {
                "verse": "Ordine iam sacrae Augusti rediere Calendae,"
            },
            {
                "verse": "Quem celebrem patres instituere diem."
            },
            {
                "verse": "Adsitis, iuvenes, adsint teneraeque puellae,"
            },
            {
                "verse": "Urbe magis tali tempore rus placeat."
            },
            {
                "verse": "Non quisquam iungat domitos ad plaustra iuvencos,"
            },
            {
                "verse": "Non quisquam curvo vomere vertat humum:"
            },
            {
                "verse": "Cesset opus, valeant curae valeantque labores,"
            },
            {
                "verse": "Et queruli a nobis sint procul usque senes."
            },
            {
                "verse": "Hoc quicunque die Bacchum celebrabit aperte,"
            },
            {
                "verse": "Perfusus molli tempora vincta mero;"
            },
            {
                "verse": "Illi foelices menses, illi fluet annus"
            },
            {
                "verse": "Laetus, nam fieri sic iubet ipse deus."
            },
            {
                "verse": "At qui non merito numen dignatur honore,"
            },
            {
                "verse": "Sponte sua fugiens orgia sacra dei,"
            },
            {
                "verse": "Respuit iratus torvaque hunc fronte repellit:"
            },
            {
                "verse": "Tum gravis a magno poena timenda deo est."
            },
            {
                "verse": "Perditus, ille fleat, vento perculsus et imbri,"
            },
            {
                "verse": "Ad dominae clausas nocte silente fores,"
            },
            {
                "verse": "Nec veniente die miserum quies alma revisat,"
            },
            {
                "verse": "Nec fugiente eadem corpora fessa sopor."
            },
            {
                "verse": "At tu, Bacche, veni, fusis per colla capillis,"
            },
            {
                "verse": "Carmine te incompto rustica turba vocat:"
            },
            {
                "verse": "Nos maiora tibi dabimus cum rusticus uvis"
            },
            {
                "verse": "Impleritque lacus doliaque ipsa mero,"
            },
            {
                "verse": "Pampineaque caper velatus tempora fronde"
            },
            {
                "verse": "Mox sacer, effuso sanguine, tinguet humum."
            }
        ],
        [
            {
                "verse": "Foelices plantae, nemorum dulcesque recessus"
            },
            {
                "verse": "Antraque in aestivo saepe petita die,"
            },
            {
                "verse": "Phyllis ubi, incassum multis optata, resedit"
            },
            {
                "verse": "Et mihi dat primas, facta benigna, rosas."
            },
            {
                "verse": "Pauper ego, haud unquam pro tali munere ferre"
            },
            {
                "verse": "Digna queam vestris laudibus ulla, Mycon."
            },
            {
                "verse": "Hic quicunque meos olim percurret amores,"
            },
            {
                "verse": "Aut errore viae aut ductus amore loci:"
            },
            {
                "verse": "\"Foelices plantae - dicat - fontesque perennes,"
            },
            {
                "verse": "Sol alat o semper vosque benigna soror,"
            },
            {
                "verse": "At faciles, Nymphae, pastorum avertite falces,"
            },
            {
                "verse": "Pellite lascivos fontibus atque greges\"."
            }
        ],
        [
            {
                "verse": "Quid fletis, miseri ? Quatitis quid pectora pugnis?"
            },
            {
                "verse": "Non lacrimae quicquam ferrea corda movent."
            },
            {
                "verse": "Sola ego, cum placidam speratis ducere vitam,"
            },
            {
                "verse": "Non expectato vellera dente seco."
            },
            {
                "verse": "En hic perpetuo muro sibi clauserat agrum,"
            },
            {
                "verse": "Illic cuncta putans forsitan esse bona."
            },
            {
                "verse": "Solus, dum licuit per me, sine coniuge vixit,"
            },
            {
                "verse": "Solus, et horrentes nunc petit umbra lacus."
            },
            {
                "verse": "Unum hoc obiicitur tantum: quod vulnera docti"
            },
            {
                "verse": "Nostra valent longum vincere scripta viri."
            }
        ],
        [
            {
                "verse": "Sancta Venus, superum decus immortale deorum"
            },
            {
                "verse": "Atque hominum semper dulcis et alma quies,"
            },
            {
                "verse": "Te dea te Aprilis veneror mihi magna Calendis"
            },
            {
                "verse": "Imbuit et sacros alba columba focos."
            },
            {
                "verse": "Luce genus vitae hac durum prius ipsa reliqui,"
            },
            {
                "verse": "Addixi aeternum me tibi resque meas."
            },
            {
                "verse": "Ex illo quod diva mihi cursum alma secundas,"
            },
            {
                "verse": "Propria erunt tali munera mense tibi."
            }
        ],
        [
            {
                "verse": "Has nigras tibi, nox, pecudes, tenebraeque silentes,"
            },
            {
                "verse": "Mactat Acon vobis, rustica liba ferens."
            },
            {
                "verse": "Carior o solis radiis mihi, carior ipsa"
            },
            {
                "verse": "Luce, quies, curis quae data es una meis."
            },
            {
                "verse": "Si te furta iuvant Veneris, si gaudia amantum"
            },
            {
                "verse": "Dulcia, dum cupide basia utrimque sonant,"
            },
            {
                "verse": "Affer opem, bona nox, furvis velata tenebris,"
            },
            {
                "verse": "Gaudia dum properans ad sua fertur Acon."
            }
        ],
        [
            {
                "verse": "Summe deum, coeli reseras qui limina, custos,"
            },
            {
                "verse": "Claudis et horrenti pervia rura gelu,"
            },
            {
                "verse": "Dedalus, Ionii heu frustra servatus ab undis,"
            },
            {
                "verse": "Invitis fugiens regna superba deis,"
            },
            {
                "verse": "Marmoreis tibi constituit pia templa columnis,"
            },
            {
                "verse": "Collocat et summo remigia ipsa tholo,"
            },
            {
                "verse": "Haec ut, Phoebe, tuum cunctis testentur honorem"
            },
            {
                "verse": "Utque eadem luctus sint monumenta mei."
            }
        ],
        [
            {
                "verse": "Quae liquidum obducis subita caligine coelum,"
            },
            {
                "verse": "Horrisono involvens aequora salsa Noto,"
            },
            {
                "verse": "Parce, dea, insanas te nunc attollere in iras:"
            },
            {
                "verse": "Littore me Veneto gaudia mille manent."
            },
            {
                "verse": "Tuque, Aquilo, si ficta tuos non fabula amores"
            },
            {
                "verse": "Edocet, immisso flamine, pelle ratem."
            },
            {
                "verse": "Parva manet factum posthac non gratia tale,"
            },
            {
                "verse": "Cum primum attigerint littora curva pedes:"
            },
            {
                "verse": "Dive, tibi niveam mactabit Lygda bidentem,"
            },
            {
                "verse": "Nigra tibi manibus concidet alma meis."
            }
        ],
        [
            {
                "verse": "Furta paras quaecunque meis iam, foemina, in hortis,"
            },
            {
                "verse": "Ipsa volens fructus et mihi ferre tuos."
            },
            {
                "verse": "Abstineas, moneo, non quicquam talia curo"
            },
            {
                "verse": "Munera, de Stygiis lecta videntur aquis."
            },
            {
                "verse": "At mihi quae roseis offert puer aurea palmis"
            },
            {
                "verse": "Nimirum, ut superis sedibus orta, placent:"
            },
            {
                "verse": "Ergo poena manet gravior te, foemina, inique"
            },
            {
                "verse": "Si facies, puerum munera larga manent."
            }
        ],
        [
            {
                "verse": "Dive, meis es qui praeses placidissimus annis,"
            },
            {
                "verse": "Qui mihi das vitae lumine posse frui,"
            },
            {
                "verse": "Post decimum nonus iam praeterlabitur annus,"
            },
            {
                "verse": "Cum pia mi mater ubera prima dedit."
            },
            {
                "verse": "Florentes igitur, pro tempore dona, coronas"
            },
            {
                "verse": "Afferimus sanctis et pia thura focis;"
            },
            {
                "verse": "Suscipe, dive, libens: crescent, crescentibus annis,"
            },
            {
                "verse": "Natali fuerint quae tibi certa meo."
            }
        ],
        [
            {
                "verse": "Dive patris summi qui moenia celsa tueris,"
            },
            {
                "verse": "Limina qui reseras claudis et ampla poli,"
            },
            {
                "verse": "Dum perlustrat oves septis Pharnesius altis,"
            },
            {
                "verse": "Divina pastor relligione potens,"
            },
            {
                "verse": "Spectatum summo iam nunc delabere Olympo,"
            },
            {
                "verse": "Si tibi, ut assuerunt, templa dicata placent."
            },
            {
                "verse": "Ipse vocat, sanctus divino numine pastor,"
            },
            {
                "verse": "Ipsi etiam invitant ad pia sacra greges."
            }
        ],
        [
            {
                "verse": "Te dumosa tenent aestivo tempore rura,"
            },
            {
                "verse": "Colloretanis rura beata iugis,"
            },
            {
                "verse": "Foecundae agricolis foelix ubi copia messis,"
            },
            {
                "verse": "Nec capiunt pleni dulcia musta lacus."
            },
            {
                "verse": "Luxuriant passim virides armenta per herbas,"
            },
            {
                "verse": "Pabula queis semper sufficit alma Pales."
            },
            {
                "verse": "Hunc proavi quondam, longis erroribus acti,"
            },
            {
                "verse": "Optavere sibi familiaeque locum,"
            },
            {
                "verse": "Ut clarum studiis genus et fulgentibus armis"
            },
            {
                "verse": "Hinc foret, auspiciis numinibusque bonis."
            },
            {
                "verse": "Quae, tacitus, versas tecum, noctesque diesque,"
            },
            {
                "verse": "Ante oculos ponens fortia facta patrum;"
            },
            {
                "verse": "Ast ego blanditiis dominae teneorque cathena,"
            },
            {
                "verse": "Regnat et in nostro pectore semper Amor:"
            },
            {
                "verse": "Incautum nigris me Delia cepit ocellis,"
            },
            {
                "verse": "Perfida, me lenta detinet illa mora."
            },
            {
                "verse": "Interea numeris longos cantamus amores,"
            },
            {
                "verse": "Nitimur et crebra corda movere prece,"
            },
            {
                "verse": "Ferrea at illius tam pectora dura moventur"
            },
            {
                "verse": "Horrida quam cautes percutiente Noto."
            },
            {
                "verse": "Pierides, frustra vestros libavimus amnes,"
            },
            {
                "verse": "Frustra elegis canimus tristia verba modis."
            },
            {
                "verse": "Et Vanci loca sola et vallis gramina testis"
            },
            {
                "verse": "Laetaque Meduacus flumine prata secans,"
            },
            {
                "verse": "Cum resonant miserum suspiria longa trahentem,"
            },
            {
                "verse": "Nec potis ardentem est unda levare sitim,"
            },
            {
                "verse": "Una meis tantum nympha officiosa querelis,"
            },
            {
                "verse": "Quaeque meos gemitus adiuvat ipsa suis."
            },
            {
                "verse": "Salve, Echo, meritos tibi, matutinus, honores"
            },
            {
                "verse": "Ipse pia spargam dulcia liba manu;"
            },
            {
                "verse": "Te quondam simili laeserunt numina flamma,"
            },
            {
                "verse": "Cum pueri toto pectore ab igne furis:"
            },
            {
                "verse": "Illum per rupes perque horrida saxa vocabas,"
            },
            {
                "verse": "Adveniente simul iamque abeunte die,"
            },
            {
                "verse": "Donec, post miseros gemitus longasque querelas,"
            },
            {
                "verse": "Vox superest, anima corpus inane perit."
            },
            {
                "verse": "At mihi nec duros leto finire dolores,"
            },
            {
                "verse": "Nec licet instantis solvere vincla dei."
            },
            {
                "verse": "O utinam tecum, Fabriti, caerula nassem"
            },
            {
                "verse": "Aequora, cum plenis sunt data vela Notis."
            },
            {
                "verse": "Nulla quies, diversa manus dum munia obiret,"
            },
            {
                "verse": "Eiicerent donec pectora nostra deum."
            },
            {
                "verse": "Nam seu carminibus fictis viscoque tenaci"
            },
            {
                "verse": "Deciperem volucres frondibus ipse latens,"
            },
            {
                "verse": "Seu leporem in positos strepitu deducere casses,"
            },
            {
                "verse": "Gallica seu mallem solvere colla canum;"
            },
            {
                "verse": "Interdum, frigus captans, in valle reducta,"
            },
            {
                "verse": "Edam disparibus carmen arundinibus:"
            },
            {
                "verse": "Eheu, non nostros lenibunt ista dolores,"
            },
            {
                "verse": "Quicquid agam, forti sed renuente deo."
            },
            {
                "verse": "Parce graves, Cytherea, in me torquere sagittas,"
            },
            {
                "verse": "In cinerem iam nunc ossa perusta ruunt."
            }
        ],
        [
            {
                "verse": "Phoebe, decus vatum Musarumque optime custos,"
            },
            {
                "verse": "Qui reparas passim lumine cuncta tuo,"
            },
            {
                "verse": "Ille Valentinus, nostri pars maxima ruris,"
            },
            {
                "verse": "Dive, tibi carus Pieridumque choris,"
            },
            {
                "verse": "Dedicat hanc laurum, ingenti de matre revulsam,"
            },
            {
                "verse": "Quam veniente rigat, quam fugiente die."
            },
            {
                "verse": "Tu teneram tollas, nec longo tempore, in auras,"
            },
            {
                "verse": "Arboris antiquus ni tibi cessit amor."
            },
            {
                "verse": "Hinc viridi vatis cingantur tempora fronde,"
            },
            {
                "verse": "Hinc sacra Pieridum tutior antra colat."
            }
        ],
        [
            {
                "verse": "Fugit hyems, fugit glacies, fugere rigores,"
            },
            {
                "verse": "Adventus placidi suavis adest Zephyri."
            },
            {
                "verse": "Liquitur in summo nix alba cacumine montis"
            },
            {
                "verse": "Vicinosque agros flumina curva tenent;"
            },
            {
                "verse": "Vere novo, tellus, solitos complexa calores,"
            },
            {
                "verse": "Quas pariat tandem parturit, alma, rosas."
            },
            {
                "verse": "Non, Borea spirante, greges retinentur ovili,"
            },
            {
                "verse": "Non residet pastor lentus, ut ante, focis;"
            },
            {
                "verse": "Rusticus, hyberno quos frigore praetermisit,"
            },
            {
                "verse": "In proprios usus, conterit ipse diem."
            },
            {
                "verse": "Omnia laetantur, sylvaeque et mollia prata"
            },
            {
                "verse": "Invitant ruris commoda mille sequi."
            },
            {
                "verse": "Solus ego, in curas intentus semper acerbas,"
            },
            {
                "verse": "Nulla queo veris noscere signa boni:"
            },
            {
                "verse": "Non prosunt Zephyri, non prosunt florida rura,"
            },
            {
                "verse": "Garrula non casus flens Philomela suos,"
            },
            {
                "verse": "Sola mihi aeternos luctus praesagit hirundo,"
            },
            {
                "verse": "Dum caesum mater impia plorat Itim."
            },
            {
                "verse": "Nam pariter tristes hyemes aestasque sinistra"
            },
            {
                "verse": "Ducitur assidue sub dominae imperio:"
            },
            {
                "verse": "Humescunt lacrimis oculi, suspiria semper"
            },
            {
                "verse": "Abrumpunt miseris pectora pulsa modis."
            },
            {
                "verse": "Flora, mihi causa est, uni mihi acerba puella,"
            },
            {
                "verse": "Cui dederunt nomen florida prata decens:"
            },
            {
                "verse": "Heu frustra, non illa boni me commoda ruris"
            },
            {
                "verse": "Carpere, non gratas haec sinit esse rosas."
            },
            {
                "verse": "Illa iubet tristem crudeli vivere in urbe,"
            },
            {
                "verse": "Cum foliis sylvas frigida nudat hyems,"
            },
            {
                "verse": "Cumque virescentes Zephyrus percurrit in agros"
            },
            {
                "verse": "Et nos cum calido afflavit ab ore Notus."
            },
            {
                "verse": "Te genuere Alpes saxoso in vertice durae,"
            },
            {
                "verse": "Ursa feris tibi lac praebuit huberibus."
            },
            {
                "verse": "Me flentem sylvae resonant montesque nivosi"
            },
            {
                "verse": "Atque iterant gemitus flumina curva meos."
            },
            {
                "verse": "Nulla latet sylvis durove in cortice virgo,"
            },
            {
                "verse": "Nulla premit iaculis per nemora alta feras,"
            },
            {
                "verse": "Quae nostros dudum miseros non noscat amores"
            },
            {
                "verse": "Descriptos passim carmine in arboribus."
            },
            {
                "verse": "At tu crudelis rides mala nostra; revincta"
            },
            {
                "verse": "Ferreus obducit pectora dura rigor."
            },
            {
                "verse": "O quoties atrae terrent me insomnia noctis!"
            },
            {
                "verse": "O quoties pavido rumpitur alma quies!"
            },
            {
                "verse": "Haec mihi dicebant vates, hoc augur Apollo,"
            },
            {
                "verse": "Hoc etiam infoelix saepe canebat avis;"
            },
            {
                "verse": "Sed mens, stultitia, fraudes non vidit apertas,"
            },
            {
                "verse": "Me quibus exceptum ferreus urget amor."
            },
            {
                "verse": "Tum decuit casus primum metuisse nephandos,"
            },
            {
                "verse": "Aspera cum laqueis vincla tetendit Amor."
            },
            {
                "verse": "At tu, sancta Venus, si non regionibus illis"
            },
            {
                "verse": "Exul abest pietas, nunc, precor, affer opem;"
            },
            {
                "verse": "Ipse tibi niveis velatus tempora vittis,"
            },
            {
                "verse": "Dona feram templis, ut decet, ampla tuis."
            },
            {
                "verse": "Nescio quid tamen est, tristis nam desinit esse"
            },
            {
                "verse": "Mens: haec laetitiae sint bona signa meae."
            }
        ],
        [
            {
                "verse": "Fabritius mihi Pierio quae misit ab antro,"
            },
            {
                "verse": "Aurea non segni munera lecta manu,"
            },
            {
                "verse": "Digna bonis etiam Varii sunt auribus illa,"
            },
            {
                "verse": "Vel quicunque alius carmina docta legat:"
            },
            {
                "verse": "Musarum e vitreo nam duci fonte videntur."
            },
            {
                "verse": "Queis Glycerae dulcis concilietur amor,"
            },
            {
                "verse": "At me quod tali non dedignatus honore est,"
            },
            {
                "verse": "Fabritium haud equidem munera parva manent."
            }
        ],
        [
            {
                "verse": "Expectata dies, revolutis mensibus anni,"
            },
            {
                "verse": "Sacra redit primum numine, dive, tuo:"
            },
            {
                "verse": "Iam Taurus nitidis occultum cornibus ignem"
            },
            {
                "verse": "Spargit et omnifero semine cuncta replet,"
            },
            {
                "verse": "Unde tumor terris, unde est nova gloria campis."
            },
            {
                "verse": "Induit et densas arbor opaca comas,"
            },
            {
                "verse": "Omnia laetantur, properat iam picta volucris"
            },
            {
                "verse": "Exiguas natis extruere arte domos."
            },
            {
                "verse": "Hunc mihi natalem socii celebrate frequentes,"
            },
            {
                "verse": "Quem valeat morem tollere nulla dies:"
            },
            {
                "verse": "Thura date et templi postes ornate coronis,"
            },
            {
                "verse": "Dum chorus alternis concinit acta dei."
            },
            {
                "verse": "Ut teneris nondum deus hic egressus ab annis,"
            },
            {
                "verse": "Serpentem supera traiicit auctus ope,"
            },
            {
                "verse": "Terribilis pestis vulnus letale parabat,"
            },
            {
                "verse": "Dentibus infrendens, regia virgo, tibi."
            },
            {
                "verse": "At non ulterius passus procedere monstrum,"
            },
            {
                "verse": "Guttura sed iaculo fixit aperta gravi:"
            },
            {
                "verse": "Tum sensere homines supera de stirpe creatum,"
            },
            {
                "verse": "Et tibi tum meritus, dive, refertur honos."
            },
            {
                "verse": "At tu dexter ades, Caesar, dum maximus arma"
            },
            {
                "verse": "Pro vera in Turcas relligione movet,"
            },
            {
                "verse": "Unde iterum redeant foelicia saecla per orbem"
            },
            {
                "verse": "Et bona pax urbes grataque rura colat."
            },
            {
                "verse": "Ocia Musarum subeant et Apollinis artes,"
            },
            {
                "verse": "Non oleae inventrix sit sine honore dea;"
            },
            {
                "verse": "Utque sub Augusto quondam fera bella quierunt,"
            },
            {
                "verse": "Caesare sub magno sic erit alma quies."
            }
        ],
        [
            {
                "verse": "Flete diu iuvenes, tenerae lugete puellae,"
            },
            {
                "verse": "Hic decus, hic ingens gloria vestra iacet:"
            },
            {
                "verse": "Iam feret extinctas lacrimis Cytherea facellas,"
            },
            {
                "verse": "Iamque pharetratus tela retundet Amor."
            },
            {
                "verse": "Improba mors, divum atque hominum crudele venenum,"
            },
            {
                "verse": "Qua miseranda iacet ante puella diem."
            },
            {
                "verse": "Parcite iam lacrimis, iuvenes teneraeque puellae,"
            },
            {
                "verse": "Elysiis fruitur virgo beata locis."
            }
        ],
        [
            {
                "verse": "Dum, Francisce, aliis profers, iustissime, vitam,"
            },
            {
                "verse": "Te rapuit mors, heu semper iniqua bonis."
            },
            {
                "verse": "Fulmina furata est invito dira tonanti:"
            },
            {
                "verse": "Ne pietas, neu lux talis in orbe foret."
            }
        ],
        [
            {
                "verse": "Dum monumenta paras clarosque ex hoste triumphos,"
            },
            {
                "verse": "Invidit tibi mors ensem, calcaria et aurum,"
            },
            {
                "verse": "Raymunde, ut victrix de te victore triumphet."
            }
        ],
        [
            {
                "verse": "Phoebe, Musarum pater atque princeps,"
            },
            {
                "verse": "Qui refers nobis adimisque lucem,"
            },
            {
                "verse": "Fessa mortalis reparans diurno"
            },
            {
                "verse": "Membra labore,"
            },
            {
                "verse": "Si tui cordi tibi adhuc poetae"
            },
            {
                "verse": "Et placet cantus cytharae sonorae,"
            },
            {
                "verse": "Qua tuos olim cecinisti amores"
            },
            {
                "verse": "Carmine dulci,"
            },
            {
                "verse": "Hunc manu docta iuvenem per altum,"
            },
            {
                "verse": "Qua patet gressus facilis cacumen,"
            },
            {
                "verse": "Duc, ubi dictans numeros sororum"
            },
            {
                "verse": "Turba quiescit."
            },
            {
                "verse": "Hic Zenus quondam fidibus canoris"
            },
            {
                "verse": "Te canet laurumque tibi dicatam,"
            },
            {
                "verse": "Tum decus Musis erit abluisse"
            },
            {
                "verse": "Gurgite sacro."
            },
            {
                "verse": "Dum ter exorat precibus Cichinus,"
            },
            {
                "verse": "Antra Parnasi quatiens Apollo"
            },
            {
                "verse": "Et sacram laurum placidus sereno"
            },
            {
                "verse": "Annuit ore."
            }
        ],
        [
            {
                "verse": "Carmine dum Zenus innumeris me laudibus ornat,"
            },
            {
                "verse": "Ingenii ostendit munera larga sui,"
            },
            {
                "verse": "Sed me, quod tali nimium feror altus honore,"
            },
            {
                "verse": "Securum his dictis increpat alma Venus:"
            },
            {
                "verse": "\"Quid tibi coelestum summos ascribis honores,"
            },
            {
                "verse": "Improbe, nec Veneris regna superba times?"
            },
            {
                "verse": "Mox facibus pavidos certoque Cupidinis arcu"
            },
            {
                "verse": "Deducam vinclis teque Zenumque tuum \"."
            },
            {
                "verse": "Parce Venus tibi, sic posito Mars serviat ense"
            },
            {
                "verse": "Et lateant semper dulcia furta virum."
            }
        ],
        [
            {
                "verse": "Moenia te retinent altis circundata fossis,"
            },
            {
                "verse": "Barbarico quondam moenia facta duce:"
            },
            {
                "verse": "Hic veterum assidue versas monumenta virorum,"
            },
            {
                "verse": "Quae numeris arcta vel sine lege canunt."
            },
            {
                "verse": "Scilicet hac, Alphonse, putas ratione futurum,"
            },
            {
                "verse": "Ut pateat clarae laudis aperta via."
            },
            {
                "verse": "Gaudeat hinc patria, exultent laetique parentes,"
            },
            {
                "verse": "Quod dederint vitae lumine posse frui."
            },
            {
                "verse": "Interea Musas et Phoebi numen adora,"
            },
            {
                "verse": "Ut liceat celeri carpere summa pede."
            },
            {
                "verse": "Ipsa Venus comitem exoptat te adiungere nato,"
            },
            {
                "verse": "Assurgit Veneris laetus utrique chorus."
            },
            {
                "verse": "Nec mirum: nam par aetas, formosus uterque,"
            },
            {
                "verse": "Telaque ad aurata promptus uterque manu."
            },
            {
                "verse": "Parce tamen calamis certoque Cupidinis arcu,"
            },
            {
                "verse": "Ille oculis caecus, Lynceus ipse fores."
            },
            {
                "verse": "Nec tamen exultes nimium dignatus honore"
            },
            {
                "verse": "Divino, Veneris numina magna timens."
            },
            {
                "verse": "Ira deum quam sit tristis mortalibus aegris."
            },
            {
                "verse": "Narcisi cunctos impia fata monent:"
            },
            {
                "verse": "Ille puellarum semper delusit amores"
            },
            {
                "verse": "Et iuvenum, donec captus amore sui est."
            },
            {
                "verse": "Crudeles nimium sortes, crudelia fata!"
            },
            {
                "verse": "Flebat inops, inopem copia larga necat:"
            },
            {
                "verse": "Tum gemitus iterans tandem noctesque diesque"
            },
            {
                "verse": "Flos moriens oritur margine dulcis aquae."
            },
            {
                "verse": "Ah superi prohibete nephas, servate benignum,"
            },
            {
                "verse": "Ne pueri immeriti me quoque fata trahant,"
            },
            {
                "verse": "Sive lapis fiam, sive Echo in montibus altis,"
            },
            {
                "verse": "E fletu aut vitreis fons orietur aquis."
            },
            {
                "verse": "Omina at haec rapidi iactent Eurusque Notusque:"
            },
            {
                "verse": "Sint procul hinc curae, sint sine nube dies."
            }
        ],
        [
            {
                "verse": "Tempus ad hoc alta divi Danielis in arce"
            },
            {
                "verse": "Detinet imperio me Cytherea suo;"
            },
            {
                "verse": "Euganeas studio redeundi rursus in oras,"
            },
            {
                "verse": "Mens mea iam pedibus carpere iussit iter,"
            },
            {
                "verse": "Ut, dum iura sequor Patavi legesque severas,"
            },
            {
                "verse": "Sollicito fugiat pectore pulsus Amor:"
            },
            {
                "verse": "Iratus sed enim, quod signa relinquere vellem"
            },
            {
                "verse": "In me acuit Veneris aurea tela puer."
            },
            {
                "verse": "Collibus in patriis moror ergo et sede paterna,"
            },
            {
                "verse": "Exoriens ubi suspiria prima dedi."
            },
            {
                "verse": "O valeat cuicunque animo sententia sedit"
            },
            {
                "verse": "Esse pharetrati numen inane dei,"
            },
            {
                "verse": "Nec Venerem vinclis mortalia corda tenere,"
            },
            {
                "verse": "Verum homines stultos hanc coluisse deam."
            },
            {
                "verse": "Tende Cupido arcum plenamque exerce pharetram,"
            },
            {
                "verse": "Nam te victorem gloria rara manet;"
            },
            {
                "verse": "Respuat hos surda miseros virgo aure precantes,"
            },
            {
                "verse": "Corda nive hyberna frigidiora gerens."
            },
            {
                "verse": "Nec prosint cytharae sonitum comitantia verba,"
            },
            {
                "verse": "Nec pateat querula ianua victa prece:"
            },
            {
                "verse": "Me vero, quod grata libens sequor ocia, ad urbem"
            },
            {
                "verse": "Utineam tenera duc, precor, ipsa manu."
            },
            {
                "verse": "Hanc statuit quondam, magno cum numine divum,"
            },
            {
                "verse": "Attila barbariem deposuitque feram."
            },
            {
                "verse": "Haec sedes est certa tibi matrique benignae,"
            },
            {
                "verse": "Posthabita et Cypro posthabitaque Papho,"
            },
            {
                "verse": "Hic utinam, quodcunque meis dant fata diebus,"
            },
            {
                "verse": "Contentum placida vivere sorte velint."
            },
            {
                "verse": "Non ego bella canam, aut acies in proelia ductas,"
            },
            {
                "verse": "Cynnama sed nostro semper in ore sonet."
            },
            {
                "verse": "O utinam superent mordacia tempora versus,"
            },
            {
                "verse": "Ut tua post cineres fama perennis eat,"
            },
            {
                "verse": "Utque diu vixit numeris celebrata Tibulli"
            },
            {
                "verse": "Delia, sic nostris Cynnama dicta modis:"
            },
            {
                "verse": "Vincula nec valeant Parcae dissolvere at umbrae"
            },
            {
                "verse": "Elysios repetant una eademque die."
            },
            {
                "verse": "Hoc precor, hoc dederint coelestia numina nobis,"
            },
            {
                "verse": "Vel fleat ad tumulum Cynnama cara meum."
            }
        ],
        [
            {
                "verse": "Magna deum genitrix, qui sydera clara tuentur,"
            },
            {
                "verse": "Quaeque hominum soboli diceris esse parens,"
            },
            {
                "verse": "Huc age foelici cursu tua Dindyma linquens"
            },
            {
                "verse": "Ideasque arces, maxima diva, veni."
            },
            {
                "verse": "Agrestes Siculi celebrant in littore sacra"
            },
            {
                "verse": "Et Phrygiis resonat tibia pulsa modis;"
            },
            {
                "verse": "Haud equidem credo esse tibi fastidia nostri"
            },
            {
                "verse": "Bellaque in aeternos velle movere deos."
            },
            {
                "verse": "Aetna iterum flammas longo post tempore volvit"
            },
            {
                "verse": "Fumantesque globos sydera ad alta vomit"
            },
            {
                "verse": "Pondera et Enceladus maerens gessisse tot annos,"
            },
            {
                "verse": "Dum quatitur passim littora curva tremunt."
            },
            {
                "verse": "At quondam, si vera tamen famam attigit aures,"
            },
            {
                "verse": "Moverunt hominum te, dea magna, preces:"
            },
            {
                "verse": "Nescius heu sortis Phaeton, dum fata lacessit,"
            },
            {
                "verse": "Sydereas optans scandere posse rotas,"
            },
            {
                "verse": "Quadriiugos puer insuetis calcaribus urgens"
            },
            {
                "verse": "Tellurem exussit, non bene doctus iter."
            },
            {
                "verse": "Tum primum referunt ustos gessisse capillos"
            },
            {
                "verse": "Nereidesque imo delituisse mari:"
            },
            {
                "verse": "Aret ager, sicca aufugiunt per rura Napeae"
            },
            {
                "verse": "Praecipitique petunt antra reposta metu;"
            },
            {
                "verse": "Iuppiter at cernens fumantia viscera matris,"
            },
            {
                "verse": "Commiserans, ignes igne micante premit."
            },
            {
                "verse": "Illa sed est medicina malis contraria nostris,"
            },
            {
                "verse": "Ne pereant rapido fulmine si qua manent."
            },
            {
                "verse": "Iuppiter omnipotens, optatae coniugis oro"
            },
            {
                "verse": "Per gremium labens nubila densa feras:"
            },
            {
                "verse": "Nam potes immensum tenebris obducere coelum"
            },
            {
                "verse": "Et potes obscurum luce aperire data."
            },
            {
                "verse": "Tu quoque, si merito templum decoramus honore,"
            },
            {
                "verse": "Affer opem alitibus, Cypria, vecta tuis:"
            },
            {
                "verse": "Hic Erycis cinis Anchises fatisque quievit,"
            },
            {
                "verse": "Itala dum peteret regna, iubente deo."
            },
            {
                "verse": "Quod si forte malas in nos iam suscitat iras"
            },
            {
                "verse": "Vulcanus, mulcens basia iunge viro;"
            },
            {
                "verse": "Nos tibi perpetuos laudes dicemus in annos,"
            },
            {
                "verse": "Nec divis aliis gratia maior erit."
            },
            {
                "verse": "Ne trepidate metu, Siculi, iam ponite curas:"
            },
            {
                "verse": "Placati dederunt nam bona signa dei."
            },
            {
                "verse": "Iam qui cessabas, suspensus numine divum,"
            },
            {
                "verse": "Iusta sagittiferis bella movere Scythis,"
            },
            {
                "verse": "Caesar, securo animo: comitatur euntem"
            },
            {
                "verse": "Sanguineo Mavors hostibus ense minax."
            },
            {
                "verse": "Classe mari expellas terraque hos milite forti,"
            },
            {
                "verse": "Alitibus praedam Caucaseisque feris."
            },
            {
                "verse": "O qui rarus honos manet, o quae gloria, Caesar,"
            },
            {
                "verse": "Cum trahet evinctos longa cathena duces."
            },
            {
                "verse": "Tum cupidi aeternis inscribere nomina chartis"
            },
            {
                "verse": "Certatim vates te, pia turba, canent."
            },
            {
                "verse": "Tum liceat tandem expulsam revocare quietem,"
            },
            {
                "verse": "Tum vigeat Pallas, Mars valeatque furens."
            }
        ],
        [
            {
                "verse": "Quae colis sacri iuga celsa Pindi"
            },
            {
                "verse": "Quaeque Parnasi vitreis in undis"
            },
            {
                "verse": "Ludis heroas veteres canendo,"
            },
            {
                "verse": "Turba sororum,"
            },
            {
                "verse": "Huc ades coeptis faveasque nostris"
            },
            {
                "verse": "Et mihi mentem, mihi verba dones,"
            },
            {
                "verse": "Virginis castae ut valeam referre"
            },
            {
                "verse": "Carmine laudes."
            },
            {
                "verse": "Non ego ardentes Veneris facellas,"
            },
            {
                "verse": "Non canam nati volitantis arcum,"
            },
            {
                "verse": "Quo Iovem terras trifido relicto im-"
            },
            {
                "verse": "Pellit ad imas."
            },
            {
                "verse": "Alme sol, cursum es quoties moratus,"
            },
            {
                "verse": "Virgo dum occurrit nitidis ocellis,"
            },
            {
                "verse": "Tum fere oblito cecidere habenae"
            },
            {
                "verse": "Vertice equorum."
            },
            {
                "verse": "Luna, fraternis radiis relucens,"
            },
            {
                "verse": "Virginum coetus quoties revisis"
            },
            {
                "verse": "Pulchrior visa est, comitum aut tuarum"
            },
            {
                "verse": "Castior ulla ?"
            },
            {
                "verse": "Nanque fulgebat roseo colore,"
            },
            {
                "verse": "Quam sequebantur Charites decentes,"
            },
            {
                "verse": "Ac velut summo micat inter astra"
            },
            {
                "verse": "Lucifer ortu."
            },
            {
                "verse": "Longe at ornatus fugiens protervos,"
            },
            {
                "verse": "Molle et auratis trabibus cubile,"
            },
            {
                "verse": "Pondera auri posthabuit pudori"
            },
            {
                "verse": "Regia virgo ."
            },
            {
                "verse": "Carcerum densae tenebrae situsque,"
            },
            {
                "verse": "Compedum vincla aenea, nec cathenae,"
            },
            {
                "verse": "Nec Ceres dempta huic valuit pudicam"
            },
            {
                "verse": "Flectere mentem."
            },
            {
                "verse": "Illa, divinum retinens amorem,"
            },
            {
                "verse": "Regios luxus epulasque temnit,"
            },
            {
                "verse": "Nuntius divum ambrosia hancque dulci"
            },
            {
                "verse": "Nectare pavit."
            },
            {
                "verse": "Quis furor mentem rapuit malignam,"
            },
            {
                "verse": "Caesar, indigne populi imperator,"
            },
            {
                "verse": "Pectore ut toto tenerae puellae"
            },
            {
                "verse": "O Damna requiras?"
            },
            {
                "verse": "At tibi accurrunt facibus tremendis,"
            },
            {
                "verse": "Quae rotam texant Furiae irruentes,"
            },
            {
                "verse": "Cerbero ut praedam rapiant recenti"
            },
            {
                "verse": "Caede tuorum."
            },
            {
                "verse": "Quae tua armavit, dea, corda virtus"
            },
            {
                "verse": "Cum vides leti omne genus paratum?"
            },
            {
                "verse": "Non calor totis penitus medullis,"
            },
            {
                "verse": "Virgo, recessit?"
            },
            {
                "verse": "Corporis spernens sed enim dolores,"
            },
            {
                "verse": "Mente iam complexa deos et astra,"
            },
            {
                "verse": "Spiritum coelo, unde prius recepit,"
            },
            {
                "verse": "Reddidit alto."
            },
            {
                "verse": "Virginum salve decus atque custos,"
            },
            {
                "verse": "Te canent nostri numeri quotannis,"
            },
            {
                "verse": "Aurea templum venerabimurque"
            },
            {
                "verse": "Thuris acerra."
            },
            {
                "verse": "Tu, quies cum extrema oculos tenebit,"
            },
            {
                "verse": "Ne lacus umbra et Stygiam carinam"
            },
            {
                "verse": "Horreat, sanctam, dea casta, nobis"
            },
            {
                "verse": "Porrige dextram."
            }
        ],
        [
            {
                "verse": "Iam polo tristes pluviae recedunt,"
            },
            {
                "verse": "Delius laeta nitidus iuventa,"
            },
            {
                "verse": "Aureos currus moderans, pererrat"
            },
            {
                "verse": "Lampade terras."
            },
            {
                "verse": "Cuncta laetantur: pecudes feraeque"
            },
            {
                "verse": "Deserunt lucos latebrasque opacas,"
            },
            {
                "verse": "Concinit dulci modulamine ales"
            },
            {
                "verse": "Arbore ab alta."
            },
            {
                "verse": "Unde tempestas oritur repente?"
            },
            {
                "verse": "Hanc deus nos respiciens Olympo"
            },
            {
                "verse": "Misit, ut festo sine nube agamus"
            },
            {
                "verse": "Tempore lucem."
            },
            {
                "verse": "Dicite hunc mecum, pueri et puellae"
            },
            {
                "verse": "Et thori expertes Venerisque blandae,"
            },
            {
                "verse": "Quae procul mentem geritis pudicam"
            },
            {
                "verse": "Crimine ab omni,"
            },
            {
                "verse": "Virgines tu coniugio maritas,"
            },
            {
                "verse": "Lucra ne et turpem Venerem sequantur,"
            },
            {
                "verse": "Sed bona reddant hilares parentes"
            },
            {
                "verse": "Stirpe nepotum."
            },
            {
                "verse": "Integris praefers puerisque lumen,"
            },
            {
                "verse": "Ne pedes noctem metuantque sentes,"
            },
            {
                "verse": "Summa dum cursu properant citato"
            },
            {
                "verse": "Scandere montis."
            },
            {
                "verse": "Navitas undis mediis volutos"
            },
            {
                "verse": "Eripis leto miseros nephando,"
            },
            {
                "verse": "Naufrago pisces prohibesque edaces"
            },
            {
                "verse": "Viscere pasci."
            },
            {
                "verse": "Dum madens Auster Boreasque praeceps"
            },
            {
                "verse": "Gurgites fundo evolvunt ab imo,"
            },
            {
                "verse": "Aequora iratis agitata ventis"
            },
            {
                "verse": "Sydera tangunt,"
            },
            {
                "verse": "Dive, sed puro veniens Olympo"
            },
            {
                "verse": "Temperas fluctus aperisque lucem,"
            },
            {
                "verse": "Vota nec frustra pateris precantum"
            },
            {
                "verse": "Ire per auras."
            },
            {
                "verse": "Illi, ut optatos tetigere portus,"
            },
            {
                "verse": "Rite te donis venerantur amplis:"
            },
            {
                "verse": "At notat suspensa tholo periclum"
            },
            {
                "verse": "Picta tabella."
            },
            {
                "verse": "Denique exaudis iuvenes senesque,"
            },
            {
                "verse": "Candida qui te coluere mente,"
            },
            {
                "verse": "Nec manus diras metuunt latronum aut"
            },
            {
                "verse": "Impia furta."
            },
            {
                "verse": "Optime o divum celebrande passim,"
            },
            {
                "verse": "Qua pater pandit radios Apollo,"
            },
            {
                "verse": "Quem dat humano generi patronum"
            },
            {
                "verse": "Iuppiter ipse."
            },
            {
                "verse": "Nos, avi ut quondam statuere nostri,"
            },
            {
                "verse": "Sacra dum supplex peragit sacerdos,"
            },
            {
                "verse": "Thure dumque arae recalent, feremus"
            },
            {
                "verse": "Annua dona."
            },
            {
                "verse": "Quem colant ritum memores nepotes,"
            },
            {
                "verse": "Saeculis nec longa dies futuris"
            },
            {
                "verse": "Demat, ut tuti placidamque vivant,"
            },
            {
                "verse": "Te duce, vitam."
            }
        ],
        [
            {
                "verse": "Pastores, colitis ripas quicunque Timavi,"
            },
            {
                "verse": "Quaque fluit tacito Liquentia gurgite pinguis,"
            },
            {
                "verse": "Ducite de pleno pecus in nova pascua ovili."
            },
            {
                "verse": "Ver tepidis properat Zephyri comitantibus auris"
            },
            {
                "verse": "Induit et vario pubentia prata colore:"
            },
            {
                "verse": "Iam choreas Nymphae faciles per gramina ducunt,"
            },
            {
                "verse": "Intonsos crines cinctae florentibus herbis,"
            },
            {
                "verse": "Interea Lycidas carmen cantabit ad auras,"
            },
            {
                "verse": "Tiliaventeas Ledra qua defertur in undas."
            },
            {
                "verse": "Lycidas"
            },
            {
                "verse": "Iam tandem optatam lucem dat Phoebus Apollo,"
            },
            {
                "verse": "Phyllidis ut casti primum iungantur amores."
            },
            {
                "verse": "Ergo te e multis Phyllis pastoribus unum"
            },
            {
                "verse": "Coniugio anteferens Daphnim dignata maritum."
            },
            {
                "verse": "Inflati tantum calamique et carmina prosunt:"
            },
            {
                "verse": "Nunc vero Utineam Daphnim comitemur ad urbem."
            },
            {
                "verse": "Laetitiaque omnes cingantur tempora ramis"
            },
            {
                "verse": "Populeis, buxumque ferant laurosque virentes."
            },
            {
                "verse": "Primus, ab externis veniens regionibus, artem"
            },
            {
                "verse": "Daphnis arundineam docuit desuetaque longo"
            },
            {
                "verse": "Tempore Musarum monstravit carmina nobis,"
            },
            {
                "verse": "Postquam, aequor tumidum errores longosque perosus,"
            },
            {
                "verse": "Collibus in nostris patriaque in sede quievit."
            },
            {
                "verse": "Nec vero contemne agros et sordida rura,"
            },
            {
                "verse": "Nec linquas invita urbem urbanosque tumultus:"
            },
            {
                "verse": "Hic vitrei exurgunt florenti margine fontes,"
            },
            {
                "verse": "Hic fluvii valles decurrunt inter opacas."
            },
            {
                "verse": "Quam iuvat aestivo, venit cum torrida messis,"
            },
            {
                "verse": "Tempore, graminibus viridi et requiescere in umbra"
            },
            {
                "verse": "Carpentem somnos rauca suadente cicada!"
            },
            {
                "verse": "Quam iuvat, arenti torpet cum lingua palato"
            },
            {
                "verse": "Ore avido strepitante sitim depellere rivo!"
            },
            {
                "verse": "En tibi Naiades udae Dryadesque puellae"
            },
            {
                "verse": "Munera dant, flores texunt per prata Napeae,"
            },
            {
                "verse": "Phyllidis ut variis ornentur colla corollis."
            },
            {
                "verse": "Pastores alibi inter se certamine ludunt,"
            },
            {
                "verse": "Pars colluctantes exercent membra palaestra,"
            },
            {
                "verse": "Pars silicis durae certatim pondera iactant"
            },
            {
                "verse": "Et iaculis metam feriunt celerique sagitta,"
            },
            {
                "verse": "Nec procul hinc alii superant iam gramina saltu,"
            },
            {
                "verse": "Ludifico cursu fluvios aurasque lacessunt:"
            },
            {
                "verse": "Victores hederae pallentis dona reportant."
            },
            {
                "verse": "Ille deus certe est passim celebrandus in agris"
            },
            {
                "verse": "Quicunque instituit lectum sociare iugalem."
            },
            {
                "verse": "Nec Baccho aut Cereri debetur gratia maior,"
            },
            {
                "verse": "Quamvis prima unco tellurem fodit aratro,"
            },
            {
                "verse": "Ille docet lentas sulco committere vites:"
            },
            {
                "verse": "Ante nec implebant foelices horrea messes,"
            },
            {
                "verse": "Dolia nec dulci spumabant pinguia musto,"
            },
            {
                "verse": "Sed victum in lucis dederunt sylvestria pruna"
            },
            {
                "verse": "Quernaque glans aluere et copia lactis abundans."
            },
            {
                "verse": "At somnos inter pecudes imisque cavernis"
            },
            {
                "verse": "Ducebant glacie expertes siccique caloris;"
            },
            {
                "verse": "Tum mortale palam genus et discrimine nullo"
            },
            {
                "verse": "Iungebat Venerem, impulerat sua quenque voluptas:"
            },
            {
                "verse": "Sic ruit in vaccam stimulis impulsus iniquis"
            },
            {
                "verse": "Taurus, in hirsutas hoc hircus more capellas."
            },
            {
                "verse": "Verum hominum et pecudum deus hic discrimina fecit,"
            },
            {
                "verse": "At vos, dum virides anni, dum laeta iuventa,"
            },
            {
                "verse": "Ludite, nec longum caros date pignora natos:"
            },
            {
                "verse": "Tum foetura greges augebit sepibus altis,"
            },
            {
                "verse": "Noctivagi fures metuent armenta lupique,"
            },
            {
                "verse": "Tum fluvii Daphnin resonent montesque lacusque,"
            },
            {
                "verse": "Agrestem Lycidae nisi dedignaris avenam."
            }
        ],
        [
            {
                "verse": "Ergo ego, quae longos sperabam vivere in annos"
            },
            {
                "verse": "Concordi tecum, vir placide, in thalamo"
            },
            {
                "verse": "Progenieque domum et viridi exornare iuventa,"
            },
            {
                "verse": "Dum cani inficerent vertice caesariem,"
            },
            {
                "verse": "Curarum medio squallentum versor in aestu,"
            },
            {
                "verse": "Artibus abducor nunc quoque foemineis."
            },
            {
                "verse": "Turpe virum est equidem muliebres quaerere cultus,"
            },
            {
                "verse": "Apta viri bene nec foemina consilio."
            },
            {
                "verse": "Quam melius nos est hybernas ducere noctes"
            },
            {
                "verse": "Inter carpentes fila manu vetulas!"
            },
            {
                "verse": "At non haec quondam es visus promittere, coniux,"
            },
            {
                "verse": "Nostram olim tua cum dextra manum tenuit."
            },
            {
                "verse": "Quin potius me, victuram sine litibus ullis,"
            },
            {
                "verse": "Dent si fata tuo me esse super cineri,"
            },
            {
                "verse": "Quo minus infoelix speravi incommoda quondam,"
            },
            {
                "verse": "Hoc equidem trepidae poena venit gravior."
            },
            {
                "verse": "Immemor ah penitus germani frater adempti"
            },
            {
                "verse": "(Sic dederint divi debita supplicia)."
            },
            {
                "verse": "Dic, precor: \"Insanum quis te malus impulit error"
            },
            {
                "verse": "Germani toties laedere iam tumulum?\""
            },
            {
                "verse": "Immeritam primum thalamo eiecisse iugali"
            },
            {
                "verse": "Conqueror, effigies altera quae fueram"
            },
            {
                "verse": "Coniugis, ut te crudelem nec viscera matris"
            },
            {
                "verse": "Moverunt, neptes, libera progenies,"
            },
            {
                "verse": "Nec te fraternusque thorus, nec foedera sancta,"
            },
            {
                "verse": "Nec nostri testes numina coniugii."
            },
            {
                "verse": "O si forte aliquis Manes descendat ad imos,"
            },
            {
                "verse": "Qui referat fratris facta nephanda viro,"
            },
            {
                "verse": "Coeruleam invito conscendat regime cymbam,"
            },
            {
                "verse": "Nec Stygis infames umbra lacus metuat,"
            },
            {
                "verse": "Non illum triplici circundata ianua ferro"
            },
            {
                "verse": "Detineat, quin te terreat umbra ferox."
            },
            {
                "verse": "Improbe, cur auri atque argenti captus amore"
            },
            {
                "verse": "Saevus in uxorem progeniemque meam es?"
            },
            {
                "verse": "Desine, nam te non iniussus numine divum"
            },
            {
                "verse": "Admoneo: \"Tristis poena parata tibi est.\""
            },
            {
                "verse": "Te testor, fraterna cohors, pietate sororis"
            },
            {
                "verse": "Undique iactatam progeniem foveas."
            },
            {
                "verse": "Nunc etiam undivagam cogor conscendere puppim,"
            },
            {
                "verse": "Cum Boreas tumidis saevior instat aquis."
            },
            {
                "verse": "Heu potero tristes pluvias et flamina ferre?"
            },
            {
                "verse": "Heu potero siccis monstra videre oculis?"
            },
            {
                "verse": "Parcite vos teneram mediis delphines in undis"
            },
            {
                "verse": "Dentibus horrendis laedere progeniem,"
            },
            {
                "verse": "Vos placidam mentem gerere et non impia corda"
            },
            {
                "verse": "Dicunt et saevos esse negant pueris."
            },
            {
                "verse": "Iam Veneti patres, quorum reverentia magna,"
            },
            {
                "verse": "Tellurem lustrat qua pater Oceanus,"
            },
            {
                "verse": "Si pietas unquam vestra et fas pectora movit,"
            },
            {
                "verse": "Nunc moveat mater parvaque vos soboles."
            },
            {
                "verse": "Aurea sic Venetam Venus et Mars impiger urbem"
            },
            {
                "verse": "Ambo perpetuis auxiliis foveant."
            },
            {
                "verse": "Libertate frui dii dent et maximus armis"
            },
            {
                "verse": "Imperium Grittus proferat Oceano."
            }
        ],
        [
            {
                "verse": "Magna in luce virum et celebri versaris in urbe,"
            },
            {
                "verse": "Egregiis homines artibus usque iuvans,"
            },
            {
                "verse": "Porti, cui meritos tribuit gens Iulia honores,"
            },
            {
                "verse": "Cui Nymphae assurgunt Pieridumque chorus."
            },
            {
                "verse": "Verum ego vicinos colles dulcesque recessus"
            },
            {
                "verse": "Evolvo peragrans pectore saepe meo"
            },
            {
                "verse": "Cur festas olim luces dixere priores"
            },
            {
                "verse": "Nomine Saturni perpetuumque manent,"
            },
            {
                "verse": "Curarum cum sit deus hic pater inde seniles."
            }
        ],
        [
            {
                "verse": "Iam vale valeatque, domus Grimana, per orbem"
            },
            {
                "verse": "Nobilis, immensis qua fluit aequor aquis."
            },
            {
                "verse": "Mens avet externas iam nunc perquirere terras"
            },
            {
                "verse": "Et trepidi properant longius ire pedes,"
            },
            {
                "verse": "Non tamen ulla mei facient oblivia Iani"
            },
            {
                "verse": "Tempora, dum membris spiritus ullus erit."
            },
            {
                "verse": "Certum est undivagis vitam committere ventis,"
            },
            {
                "verse": "Cypria ut accelerans littora curva petam:"
            },
            {
                "verse": "Hanc colit ante alias magno discrimine terras"
            },
            {
                "verse": "Idalia, hic acuit spicula semper Amor."
            },
            {
                "verse": "Ver ubi perpetuum florentes sufficit herbas,"
            },
            {
                "verse": "Nec rigido frondes frigore laedit hyems,"
            },
            {
                "verse": "Ipsa Venus nectit vario de flore coronas,"
            },
            {
                "verse": "Huic lateri Charites, huic puer haeret Amor,"
            },
            {
                "verse": "Nunc niveas aperit reiecta veste papillas,"
            },
            {
                "verse": "Nunc vitreis nudum corpus inundat aquis."
            },
            {
                "verse": "Non timeam Scyllam immanem vastamque Charibdim,"
            },
            {
                "verse": "Quae miseros nautas gutture saepe vorant,"
            },
            {
                "verse": "Non fluctus etiam Ionios Strophadasque malignas,"
            },
            {
                "verse": "Non freta, quae venti sydera ad alta ferunt,"
            },
            {
                "verse": "Dum deus Idaliis me tandem sistat in oris"
            },
            {
                "verse": "Sitque inter Veneris vita beata choros."
            },
            {
                "verse": "Heu male lascivis miscebor amoribus! Eheu"
            },
            {
                "verse": "Ridebit tremulum Cypria turba senem!"
            },
            {
                "verse": "Aurea parce Venus, volitans mihi parce Cupido:"
            },
            {
                "verse": "Non ego contemno numina magna deum,"
            },
            {
                "verse": "Non patriam fera mens, veteres non linquere amicos,"
            },
            {
                "verse": "Est mihi et externas quaerere velle domos."
            },
            {
                "verse": "Marmora non tanti faciam neque divitis auri"
            },
            {
                "verse": "Pondera, quin Musarum ocia grata sequar."
            },
            {
                "verse": "Quid prosunt thalami aurati, quid purpura picta,"
            },
            {
                "verse": "Si mihi nox curis est vigilanda malis?"
            },
            {
                "verse": "Iane, iuvat potius securam ducere vitam,"
            },
            {
                "verse": "Dum Cenetum tecum sordida rura colo,"
            },
            {
                "verse": "Iuppiter ipse bonus salubres ubi temperat auras"
            },
            {
                "verse": "Aligerosque micans sol moderatur equos."
            },
            {
                "verse": "Hoc concedite dii, iustis precibusque favete,"
            },
            {
                "verse": "Sollecitant animum crimina nulla meum:"
            },
            {
                "verse": "Hinc ubi longa quies oculos noxque ultima claudet,"
            },
            {
                "verse": "Florida humus leviter corpus anile tegat."
            }
        ],
        []
    ]
}