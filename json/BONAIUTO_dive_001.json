{
    "author": "Bonaiuto da Casentino",
    "title": "diversiloquium",
    "url": "http://www.poetiditalia.it/texts/BONAIUTO|dive|001",
    "text": [
        [
            {
                "verse": "Roma tuis gaude titulis, tua munera tolle"
            },
            {
                "verse": "Tu tibi, tu sine me te plena pace fruaris."
            },
            {
                "verse": "Sanctorum cumulis exceptis et venerandis"
            },
            {
                "verse": "Patribus ecclesie, qui mundi cardo notantur,"
            },
            {
                "verse": "Romanisque viris animo vel sanguine claris"
            },
            {
                "verse": "Laurandisque tuis servatis moribus, ecce,"
            },
            {
                "verse": "Cedo tibi, tibi dico vale, tibi cuncta relinquo"
            },
            {
                "verse": "Que tua sunt, quia me tua fervida torruit estas."
            },
            {
                "verse": "Te satis aspexi: qualis structura tuorum"
            },
            {
                "verse": "Murorum veterum fuit, indicat ipsa ruina;"
            },
            {
                "verse": "Quam bona, quam grandis fueris vestigia plene"
            },
            {
                "verse": "Demonstrant et scripta canunt et templa recensent."
            },
            {
                "verse": "Sed quam vitanda modo sis, quam sis fugienda"
            },
            {
                "verse": "Mensibus estivis, nubes, caligo, vapores,"
            },
            {
                "verse": "Aer corruptus, corrumpens ventus et altus"
            },
            {
                "verse": "Cementi pulvis, stipularum fumus agrorum"
            },
            {
                "verse": "Clamant et late pestis vexilla revelant."
            },
            {
                "verse": "Si tamen interdum propono dissimulare"
            },
            {
                "verse": "Mentitusque michi loquor, hec sunt signa salutis."
            },
            {
                "verse": "Undique respondent econtra mille figure,"
            },
            {
                "verse": "Ex quibus et timor et rigor et sinthoma febris"
            },
            {
                "verse": "Procedunt morbosque parant redolentque sepulcra."
            },
            {
                "verse": "Frigore concussus tremit hic, sudore liquescit"
            },
            {
                "verse": "Ille, sed hic membra protendit et oscitat ille."
            },
            {
                "verse": "Hic tussi quatitur, hunc stricto gutture reuma"
            },
            {
                "verse": "Suffocat multoque gulam langore fatigat."
            },
            {
                "verse": "Ille iacens victus faciem sibi mestus adaurat,"
            },
            {
                "verse": "Sed lento quod lenta gerit sua dextra flabello."
            },
            {
                "verse": "Ordea, far, pultes et amigdala, zuccara, limpha"
            },
            {
                "verse": "Fervida que sanos fugat infirmosque molestat;"
            },
            {
                "verse": "Multa suis campana sonis gemitusque virorum,"
            },
            {
                "verse": "Sulcans ungue genas et pugnis pectora tundens,"
            },
            {
                "verse": "Crine caput spolians, clamosa cohors mulierum,"
            },
            {
                "verse": "Turba sacerdotum populo plangente canentum,"
            },
            {
                "verse": "Thura, cruces, feretrumque, cadavera, lumina crebra,"
            },
            {
                "verse": "Quem non terrerent, quorum non corda ferirent?"
            },
            {
                "verse": "Hec crux me cruciat, hi cantus exequiales"
            },
            {
                "verse": "Torquent, non mulcent animos sanisque minantur."
            },
            {
                "verse": "O quot precones, quot sunt prenuntia mortis,"
            },
            {
                "verse": "Quot sunt que vivos homines sepelire videntur!"
            },
            {
                "verse": "Hic medicina silet, dormit natura, dieta"
            },
            {
                "verse": "Fallit, falluntur medici, quia non meliora"
            },
            {
                "verse": "Iura tenent aliis, si tecum, Roma, morentur."
            },
            {
                "verse": "Nam pariter cum non medicis languendo laborant"
            },
            {
                "verse": "Aut obeunt aut evadunt tamen absque capillis"
            },
            {
                "verse": "Quos resecant, ut spissa cuti nova lana resurgat;"
            },
            {
                "verse": "Vel faciunt ut morbo victo victima fiat."
            },
            {
                "verse": "Hos medicos Ypocras, hos decipit et Galienus;"
            },
            {
                "verse": "Hos fallunt tempus, pulsus, urina crisisque,"
            },
            {
                "verse": "Luna, dies, sol, constellatio, mensis et hora."
            },
            {
                "verse": "Hic aurora riget yemali frigore, brumam"
            },
            {
                "verse": "Presentans, rorisque locum tenet alta pruina."
            },
            {
                "verse": "Sol oriens vernam fragili splendore figurat"
            },
            {
                "verse": "Temperiem. Post veram tertia parturit hora"
            },
            {
                "verse": "Estatem, sed sexta suis fert estibus Ethnam."
            },
            {
                "verse": "Non est ille calor solis, sed flamma camini,"
            },
            {
                "verse": "Quam calidi sufflant exusto flamine venti."
            },
            {
                "verse": "Heu, solet in terris aliis homo sole coactus"
            },
            {
                "verse": "Auras expetere, quibus et refrigeret ustos"
            },
            {
                "verse": "Artus et solis torrentis temperet iram;"
            },
            {
                "verse": "Sed non sic alme ventus facit impius urbis."
            },
            {
                "verse": "Nam si te lixat sol, ventus flammeus assat;"
            },
            {
                "verse": "Si fugias solem, fugies de fauce leonis;"
            },
            {
                "verse": "Si queris ventum, te raptis fetibus urse"
            },
            {
                "verse": "Committis, facies iuxta proverbia vulgi,"
            },
            {
                "verse": "De fervente petens vivas sartagine prunas."
            },
            {
                "verse": "Quantum se variet tempus, quot vestiat aer"
            },
            {
                "verse": "Formas, quot vultus mutent elementa referre"
            },
            {
                "verse": "Quis possit? Cum non in eodem puncta vel hora"
            },
            {
                "verse": "Actu stent, quia nulla volunt hic ordinis usum"
            },
            {
                "verse": "Vel ius nature nil vult parere planetis."
            },
            {
                "verse": "Tempus enim nunc imbre gemit, nunc luce serena"
            },
            {
                "verse": "Ridet, nunc alget glacie, nunc estibus ardet,"
            },
            {
                "verse": "Nunc terre pluvias sitienti pocula claudit,"
            },
            {
                "verse": "Nunc catharactarum vectes disrumpit abyssi,"
            },
            {
                "verse": "Nunc in pace manet et nunc se nubibus armat,"
            },
            {
                "verse": "Nunc ad bella vocat nebulas aciesque vaporum"
            },
            {
                "verse": "Contra solares radios. He reddere noctem,"
            },
            {
                "verse": "Hi servare diem cupiunt; he claudere celum"
            },
            {
                "verse": "Pugnant, hi satagunt ut sidera clara videri"
            },
            {
                "verse": "Possint; sed ventus, his nubibus insidiator,"
            },
            {
                "verse": "Huc trahit et plenis exsufflans faucibus afflat"
            },
            {
                "verse": "Aera corruptis, quos traxit ab utre marino,"
            },
            {
                "verse": "Flatibus et, quanvis dispergat nubila, totam"
            },
            {
                "verse": "Inficit hanc patriam distinctam finibus urbis."
            },
            {
                "verse": "O mare, quod largo Romanam gurgite terram"
            },
            {
                "verse": "Giras, cur toleras vel cur facis ut reputeris"
            },
            {
                "verse": "Efficiens causa Romane pestis inique?"
            },
            {
                "verse": "Quid mare respondes? Mare, quid? Quid, pestis amara,"
            },
            {
                "verse": "Respondes? Dices fortasse quod hec tibi culpa"
            },
            {
                "verse": "Non a re nec ab effectu datur. Immo resultat"
            },
            {
                "verse": "Hinc, quia perflans aura marinis sumit ab oris"
            },
            {
                "verse": "Cursum, quando venit invadere menia Rome."
            },
            {
                "verse": "Sic faciente loco nomen capit atque marinus"
            },
            {
                "verse": "Flatus ab ore tuo veniens agnomine fertur."
            },
            {
                "verse": "Sed non excusat hoc te, quia semper in urbe"
            },
            {
                "verse": "Cerno quod ista tuos mores infamia dampnat."
            },
            {
                "verse": "Ergo, Roma, vale! calor, equor et aura, valete,"
            },
            {
                "verse": "Romane patrie! Iam vestros linquere fines"
            },
            {
                "verse": "Gaudeo; iam ridet aer, patet undique celum"
            },
            {
                "verse": "Iamque Reatini sua celsa cacumina montes"
            },
            {
                "verse": "Monstrant, iam redolet michi leto gramine campus,"
            },
            {
                "verse": "Iam spondent colles et valles signa salutis."
            },
            {
                "verse": "Iam iuvat, o Balbina, tuo de colle videre"
            },
            {
                "verse": "Amplos discursus oculi sine tegmine nubis,"
            },
            {
                "verse": "Ni mea fortassis retrorsum terga revolvam."
            },
            {
                "verse": "Precipitem rupes cum murmure parturientes"
            },
            {
                "verse": "Undam, que rapidos argentea construit amnes,"
            },
            {
                "verse": "O quantum prestare tuis scio Roma cavernis."
            },
            {
                "verse": "Plus iuvat umbrose thalamos hic visere silve"
            },
            {
                "verse": "Quam crebras rupte tenebras testudinis urbis."
            },
            {
                "verse": "Visu poma placent, gustu sapiunt nec ab ore"
            },
            {
                "verse": "Sumpta modestorum possunt ut cerno nocere."
            },
            {
                "verse": "Si noceant re, spe prosunt: sepe triumphant"
            },
            {
                "verse": "Contra rem, sicut plus quam res imperet ipse"
            },
            {
                "verse": "Sepe timor, casum facit acceleratque ruinam."
            },
            {
                "verse": "Urbs, tua poma placent, nec sunt fortasse nociva"
            },
            {
                "verse": "Plus aliis, sed suspecta pinguedine turgent,"
            },
            {
                "verse": "Propter quod febres dant illa, sed ista salutem."
            },
            {
                "verse": "Terra Reatina, cui desuper ethera plaudit,"
            },
            {
                "verse": "Aer arridet, quam frigida flumina cingunt,"
            },
            {
                "verse": "Quam colles alacres armant, quam fertilis ornat"
            },
            {
                "verse": "Planicies, quam viva lacus piscina refercit,"
            },
            {
                "verse": "Quam mirandus aque gurges salientis honorat,"
            },
            {
                "verse": "Dum paritur glacies, ubi garrula Bullica bullit."
            },
            {
                "verse": "Salve, pulcra parens et grata ministra salutis,"
            },
            {
                "verse": "Ad te confugio, me sume, salutis asilum,"
            },
            {
                "verse": "Suscipe me fugientem, quem sic cernis anelum,"
            },
            {
                "verse": "Pallentem, trepidum, Romana clade fugatum."
            },
            {
                "verse": "In te pausare venio per devia fractus,"
            },
            {
                "verse": "Pulvurulenta tuis mea fontibus ora lavabo,"
            },
            {
                "verse": "Alleviare meos gravidatos nubibus artus"
            },
            {
                "verse": "Digneris; repara compagem corporis, arcem"
            },
            {
                "verse": "Spirituum releva, collapse menia mentis"
            },
            {
                "verse": "Erige, nativi reddas vexilla coloris,"
            },
            {
                "verse": "De cute qui fugiens timidus sub tabe latebat,"
            },
            {
                "verse": "Interni tepida fac referveat olla caloris."
            },
            {
                "verse": "Nam calor exterior carbones interioris"
            },
            {
                "verse": "Expugnat, vires minuit munitque timorem,"
            },
            {
                "verse": "Qui cameras aulamque, thronum, penetralia cordis"
            },
            {
                "verse": "Anticipat, regnat, regit, imperat et dominatur."
            },
            {
                "verse": "Musa, tibi grates refero, que me fugientem"
            },
            {
                "verse": "Associando meam voluisti ducere vitam,"
            },
            {
                "verse": "Que te ductrice Romani temporis actus"
            },
            {
                "verse": "Iam cecinit dixitque parum de more Reate."
            },
            {
                "verse": "Vade, salutis iter assume domumque reverte,"
            },
            {
                "verse": "Expecta, donec videam paulumque quiescam"
            },
            {
                "verse": "Et sit pacifica mens turbida, nubila clara,"
            },
            {
                "verse": "Tuta timens, solida fluitans, quassata quieta,"
            },
            {
                "verse": "Limpida caligans, sit languida plena salute"
            },
            {
                "verse": "Rectaque subversa, que iudicet omnia vere:"
            },
            {
                "verse": "Tune revocabo tuos, o mater Musa, regressus"
            },
            {
                "verse": "Et fortasse meis aliter resonabo Camenis."
            }
        ],
        [
            {
                "verse": "Hactenus aerias queruloso carmine clades"
            },
            {
                "verse": "Urbis deflevi, nunc arma virumque canendo"
            },
            {
                "verse": "Eiusdem cogor furiosas dicere pugnas."
            },
            {
                "verse": "Immensum quondam discurrens fama per orbem"
            },
            {
                "verse": "Quod caput orbis erat mensura, nobilitate,"
            },
            {
                "verse": "Sanguine sanctorum, papali sede celebris"
            },
            {
                "verse": "Roma, meum traxit animum sua tecta videre."
            },
            {
                "verse": "Ivi, complacuit, tenuit nos tempore brume,"
            },
            {
                "verse": "In quo non nubes, non celi sensimus imbres,"
            },
            {
                "verse": "Non rapidos Boree flatus, non etheris iras,"
            },
            {
                "verse": "Non ibi tecta ferit grando, non fulmina turres,"
            },
            {
                "verse": "Non nive canet humus, glacie non clauditur unda,"
            },
            {
                "verse": "Frigoribus non membra rigent, non clausa medulla"
            },
            {
                "verse": "Pigret in osse gelu, sed quadam spiritus omnis"
            },
            {
                "verse": "Temperie letatur ibi, quasi tempora veris"
            },
            {
                "verse": "Regnent et brume faciant dormire procellas."
            },
            {
                "verse": "Sed si transit yemps placabilis atque serenus"
            },
            {
                "verse": "Vultibus arrisit, estatis torva sequentis"
            },
            {
                "verse": "Compensat facies, solitos exuta decores."
            },
            {
                "verse": "Protinus hec estas yemis clementis honorem"
            },
            {
                "verse": "Et placidi famosa videns preconia veris"
            },
            {
                "verse": "Invida certavit eius prosternere famam."
            },
            {
                "verse": "Nam velut igne bonis alienis invidus ardet,"
            },
            {
                "verse": "Ergo non tolerans candentis pectoris iras"
            },
            {
                "verse": "Talia flammato secum sermone monetat:"
            },
            {
                "verse": "\"Ingratas hominum mentes variasque loquelas,"
            },
            {
                "verse": "Iudicium preceps, leve cor, sine pondere linguas"
            },
            {
                "verse": "Vidimus et celeri poterunt hec tempore scire."
            },
            {
                "verse": "Ipsa quidem mundi pecualis turba virorum"
            },
            {
                "verse": "Pro modico veris, yemis quoque tempore grato"
            },
            {
                "verse": "Dante serenatas horas noctesque diesque,"
            },
            {
                "verse": "Prodiga laxavit stolidas ad sydera laudes."
            },
            {
                "verse": "Pro nostris autem longevis perpetuisque"
            },
            {
                "verse": "Muneribus de more datis obmutuit ipsa"
            },
            {
                "verse": "Plebs hominum, nullas dignata rependere nobis"
            },
            {
                "verse": "Grates, que leto redimimus rura virore."
            },
            {
                "verse": "Cogimus in partum glebas et cedere flores"
            },
            {
                "verse": "Fructibus urgemus maturaque spargere poma"
            },
            {
                "verse": "Precipimus ramis et frondea tecta iubemus"
            },
            {
                "verse": "Silvis construere, quo possit agricola Phebi"
            },
            {
                "verse": "Declinare faces et in umbra fingere lectum."
            },
            {
                "verse": "Formamus spicas, gravidas torremus aristas"
            },
            {
                "verse": "Et ieiuna piis saturavimus horrea granis."
            },
            {
                "verse": "Per nos evigilant falces et rastra resurgunt"
            },
            {
                "verse": "Et neglecta suam iuvenescens area barbam"
            },
            {
                "verse": "Deponit; patitur fustes ut farciat archas,"
            },
            {
                "verse": "Omnia luxuriant in nobis, omnia per nos"
            },
            {
                "verse": "Ditescunt: etiam pannosus pauper habundat."
            },
            {
                "verse": "Quique tremens cecos gelidus iactare solebat"
            },
            {
                "verse": "Taxillos, per nos confidit ludere vestes\"."
            },
            {
                "verse": "Dixerat; et subito tumidis accincta pharetris"
            },
            {
                "verse": "Vibravit furibunda caput curvumque tetendit"
            },
            {
                "verse": "Ossea materies quem durum fecerat arcum;"
            },
            {
                "verse": "Fixa sinistra tenet hunc arcum, dextra sagittas."
            },
            {
                "verse": "Commendat corde mittenti nuntia mortis"
            },
            {
                "verse": "Spicula per populum, qui sic laudaverat hostem"
            },
            {
                "verse": "Ipsius. Cadit hic, iacet ille; cadavera fiunt"
            },
            {
                "verse": "Illi, presbiteris concentus et esca sepulcris."
            },
            {
                "verse": "Sed cur infandum cogor renovare dolorem?"
            },
            {
                "verse": "Quis cladem narrare potest, quis funera fando"
            },
            {
                "verse": "Illius estatis referat, quis prelia febris"
            },
            {
                "verse": "Explicet? Hec animus merito meminisse perhorret."
            },
            {
                "verse": "Sed cui tantus amor memoratas noscere plagas,"
            },
            {
                "verse": "Is legat et discat Casentinense Poema."
            },
            {
                "verse": "Prorsus nos fracti morbis fatisque repulsi"
            },
            {
                "verse": "Fugimus ad turmas, veluti devicta recedunt"
            },
            {
                "verse": "Agmina de campo post prelia dura recepto"
            },
            {
                "verse": "Conflictu, multis gladiosa morte retentis,"
            },
            {
                "verse": "Multis semineci suspensis sanguine vite"
            },
            {
                "verse": "Et multis servante fuga de strage reductis."
            },
            {
                "verse": "Urbe Reatina nos suscipiente redivit"
            },
            {
                "verse": "Leta salus, sanguis, color et fidutia vite,"
            },
            {
                "verse": "Quos a corde timor, tabes a carne fugarat."
            },
            {
                "verse": "Nam siccas gelido potamus flumine venas"
            },
            {
                "verse": "Cordis et ad virides spatiamur in agmina campos,"
            },
            {
                "verse": "Quos florum varius color et fragamen odoris"
            },
            {
                "verse": "Purpurat et reficit nares et pascit ocellos,"
            },
            {
                "verse": "Hic arbusta sonant avibus pulsata canoris"
            },
            {
                "verse": "Et zephiris agitata leves sufflantibus auras"
            },
            {
                "verse": "Parturiunt et cuncta viris nova gaudia prestant."
            },
            {
                "verse": "At sicut rerum mos est et norma locorum,"
            },
            {
                "verse": "Multa placent hodie que cras non apta placere"
            },
            {
                "verse": "Inspicimus. Cepit ridens discedere tempus"
            },
            {
                "verse": "Et celerare gemens. Nam celum prodigus ymber"
            },
            {
                "verse": "Occupat: aut niveos insultus cana pruina"
            },
            {
                "verse": "Nuntiat aut glaciem properantem predicat Auster"
            },
            {
                "verse": "Et sevus Boreas, transfigens frigore nervos,"
            },
            {
                "verse": "Mentitur sedem brume, regnante benigno"
            },
            {
                "verse": "Autumpno. Citius Ianus venisse videtur"
            },
            {
                "verse": "Quam pius october socio vexilla resignet."
            },
            {
                "verse": "Sic quicumque probus volet expectare Reate"
            },
            {
                "verse": "Imperium gelidi mores et iura decembris,"
            },
            {
                "verse": "Sepe - scio - dicet: \"O terque quaterque beati,"
            },
            {
                "verse": "Quos iemare modo calide sub menibus urbis"
            },
            {
                "verse": "Novimus\". Hec domus est yemis. Latet hic furibundus"
            },
            {
                "verse": "Eolus et teneris incumbens vultibus Eurus"
            },
            {
                "verse": "Pumicat ille genas hominum, stridens Aquilonis"
            },
            {
                "verse": "Impetus evellit silvas, Nothus hostia claudit,"
            },
            {
                "verse": "Tecta quatit, turres agitat rumpitque fenestras."
            },
            {
                "verse": "Nix tenet hanc patriam solo que perficit actu"
            },
            {
                "verse": "Multa simul visu. Nam disgregat ossa, rigere"
            },
            {
                "verse": "Cogit et aspectus ignis pigrumque cubile"
            },
            {
                "verse": "Suggerit et celat stratas et aratra recondit."
            },
            {
                "verse": "Festinum tardat cursorem, pascua claudit,"
            },
            {
                "verse": "A gregibus mestos balatus exigit, artat"
            },
            {
                "verse": "In caulis armenta; feras, loca ceca petentes,"
            },
            {
                "verse": "Ieiunare iubet querulosque famere volucres"
            },
            {
                "verse": "Et predas hominum fieri verubusque revolvi"
            },
            {
                "verse": "Urget et in requie saturos marcere bubulcos"
            },
            {
                "verse": "Compellit. Sed, cum discedit, mittere falces"
            },
            {
                "verse": "Audet in alterius messes, rapiens sibi celse"
            },
            {
                "verse": "Offitium pluvie. Nam, dum nix ipsa liquescit"
            },
            {
                "verse": "In rutili solis conspectu, terra lavatur,"
            },
            {
                "verse": "Strata fluit, sevit torrens et flumina turgent"
            },
            {
                "verse": "Et blandum per tecta cadens dat stillula sompnium."
            },
            {
                "verse": "Hanc etiam terram fluviis undantibus ambit"
            },
            {
                "verse": "Obsessamque diu pluvie violentia monstrat,"
            },
            {
                "verse": "Sic quod sepe latent superati gurgite pontes"
            },
            {
                "verse": "Et nat parva ratis, ubi vir peditare solebat."
            },
            {
                "verse": "O quam sepe, Deus, volvuntur corda virorum"
            },
            {
                "verse": "Et quam curta manent in eodem tempora cursu!"
            },
            {
                "verse": "Ecce gelu liquidos cogit nos tempnere fontes"
            },
            {
                "verse": "Et prius optatos compellit odire virores."
            },
            {
                "verse": "Non sic qui fugiens correptus ab ede parentum"
            },
            {
                "verse": "Parvulus et visis aliorum vultibus optat"
            },
            {
                "verse": "Ad propriam remeare domum matremque videre,"
            },
            {
                "verse": "Ut nos tunc cupimus moderati frigoris urbis"
            },
            {
                "verse": "Sceptra subire citi. Nec plus tardamus in actum:"
            },
            {
                "verse": "Ducimus affectum, Romam sic inde redimus."
            },
            {
                "verse": "Intramus portas; cives sic ore saluto:"
            },
            {
                "verse": "\"Vivite felices quibus est urbs ista parata;"
            },
            {
                "verse": "Hec domus, hec patria est, in qua quicumque morantur"
            },
            {
                "verse": "Sunt fortunati, si iam non leva fuisset"
            },
            {
                "verse": "Estas preterita. Sed erit purgatior aer"
            },
            {
                "verse": "Et mora sana magis multos secura per annos."
            },
            {
                "verse": "Vivimus hic alacres nullo bachante gravati"
            },
            {
                "verse": "Frigore. Nam vernum pretendunt omnia tempus"
            },
            {
                "verse": "Perpetuamque moram, suadebat copia rerum\"."
            },
            {
                "verse": "Sed cum fata suos letentur volvere casus"
            },
            {
                "verse": "Sitque malum primum gradus et suadela secundi,"
            },
            {
                "verse": "Non potuit pestis transacta levare sequentem."
            },
            {
                "verse": "Nam, si preterito fuit anno concitus aer,"
            },
            {
                "verse": "Hoc anno furiunt animi, manus, arma domusque."
            },
            {
                "verse": "Estas illa dedit multis medicamina farre;"
            },
            {
                "verse": "Ista facit trepidum vicinos stringere ferrum,"
            },
            {
                "verse": "Tunc simul humores secreto in corpore pugnant,"
            },
            {
                "verse": "Nunc patulo cives, acies, urbs, machina certant."
            },
            {
                "verse": "O quotiens valet esse malum medicina malorum!"
            },
            {
                "verse": "Nunc et enim febres elapsas impius ensis"
            },
            {
                "verse": "Laudat et alleviat habitas sine sanguine mortes."
            },
            {
                "verse": "Tutius est sudasse thoro, tenuisse labores"
            },
            {
                "verse": "Febris et ad tempus languere medentis in ulnis"
            },
            {
                "verse": "Vel gremio matris, animam committere clero,"
            },
            {
                "verse": "Quam sevos belli stolide miscere tumultus,"
            },
            {
                "verse": "E gelido subitum complecti vulnere letum."
            }
        ],
        [
            {
                "verse": "Aurora spargente polum sompnoque refectis"
            },
            {
                "verse": "Artubus et spreto surgens de mane cubili,"
            },
            {
                "verse": "Huc cum forte venis, istam pergendo per aulam,"
            },
            {
                "verse": "Nec te delectant tibi nec dant otia fructum,"
            },
            {
                "verse": "Huc, venerande, tuum, pater, huc paulisper ocellum"
            },
            {
                "verse": "Erige, cerne, lege, nostrum ne despice carmen."
            },
            {
                "verse": "Non ego sum blande trutannica fictio muse,"
            },
            {
                "verse": "Magnatum cupiens tenerum captare favorem,"
            },
            {
                "verse": "Sed pia plangentis sum protestatio mundi."
            },
            {
                "verse": "Ecclesie cardo, proprium qui materialis"
            },
            {
                "verse": "Cardinis offitium presentas nomine, sis re"
            },
            {
                "verse": "Quod sic voce sonas; aliud vel suscipe nomen."
            },
            {
                "verse": "Nam quotiens aliud faciunt aliudque vocantur"
            },
            {
                "verse": "Mortales, totiens secum sua nomina fallunt."
            },
            {
                "verse": "Instabili fixe volvuntur cardine porte,"
            },
            {
                "verse": "Que modo clauduntur, modo, sicut tempora poscunt,"
            },
            {
                "verse": "Se reserant. Sed si scissus tremulusque vacillet"
            },
            {
                "verse": "Cardo, rigent propriumve negant delusa favorem"
            },
            {
                "verse": "Hostia; sic faciles aditus latronibus assunt."
            },
            {
                "verse": "In te pro parte magna se tota volutat"
            },
            {
                "verse": "Ianua christicoli lacerique et flebilis orbis."
            },
            {
                "verse": "Sustineas pondus constanter. Nullus amoris"
            },
            {
                "verse": "Affectus, nulla te frangat passio mentis,"
            },
            {
                "verse": "Quin claudi valeat, quin possit porta recludi."
            },
            {
                "verse": "Nam si lesa suum negat actum, cardine fracto,"
            },
            {
                "verse": "Quomodo claudentur tenebre, tot seditionum"
            },
            {
                "verse": "Bella, mine, scelus, omne nephas, confusio mundi,"
            },
            {
                "verse": "Que debachari demolirique videntur"
            },
            {
                "verse": "Veras virtutum vites viresque virorum?"
            },
            {
                "verse": "Nonne vides ollas succensas undique? Nonne"
            },
            {
                "verse": "Regna vides, quibus ipsa furens discordia regnat?"
            },
            {
                "verse": "Nonne vides rutila Martis vexilla ferocis"
            },
            {
                "verse": "Iam campis pelagisque feras indicere pugnas?"
            },
            {
                "verse": "Iam fragor armorum tremulus clangorque tubarum,"
            },
            {
                "verse": "Iamque fremens faleratus equus, iam mistica belli"
            },
            {
                "verse": "Signa patent, animis dextris properare videntur,"
            },
            {
                "verse": "Carbasa tensa micant et stridola frassinus optat"
            },
            {
                "verse": "Spumas miscere, iam presto est uncta carina"
            },
            {
                "verse": "Infestare fretum telis et tingere limphas"
            },
            {
                "verse": "Sanguine, ieiunis prebere cadavera cetis."
            },
            {
                "verse": "Iam, pater, in tantum gravis, effrenata, superba"
            },
            {
                "verse": "Crevit stultitia, presumit lubrica lingua,"
            },
            {
                "verse": "Ut pauci timeant, digne venerentur, adorent"
            },
            {
                "verse": "Ecclesiam matrem, sed ei quasi dicere multi"
            },
            {
                "verse": "Audent: \"Descende, sedeas in pulvere, virgo\"."
            },
            {
                "verse": "Ergo, pater, succure sibi; succurrere mundo"
            },
            {
                "verse": "Atque levare tuos oculos circumque videre"
            },
            {
                "verse": "Digneris. Vidua fac quod mater tua digno"
            },
            {
                "verse": "Sponso iungatur, ut ad ipsam iam tenebrate"
            },
            {
                "verse": "Pax et iustitia, lex et concordia clament:"
            },
            {
                "verse": "\"Consurgas! Consurge, Syon, tua fortia iura"
            },
            {
                "verse": "Accipe, letitie preciosas indue vestes."
            },
            {
                "verse": "Surge, sede, nostri dissolvas vincula colli"
            },
            {
                "verse": "Et fac quod gladii nostro de sanguine tincti"
            },
            {
                "verse": "Conflentur gratos in amici vomeris usus"
            },
            {
                "verse": "Inque frugis cupidam crudelis lancea falcem\"."
            },
            {
                "verse": "O pater, attende quod qui vult nubere natam"
            },
            {
                "verse": "Vitat eam pravo stolidoque iugare marito:"
            },
            {
                "verse": "Plusque bono sapiens genero quam divite gaudet."
            },
            {
                "verse": "Ha, tu quid facies qui matris spiritualis"
            },
            {
                "verse": "Coniugium tractas? Proprium miraberis haustum,"
            },
            {
                "verse": "Privatum fructum, terreni dona favoris"
            },
            {
                "verse": "Vel talis tanteque tue solamina matris?"
            },
            {
                "verse": "A quibus inquires pro tali coniuge sponsum?"
            },
            {
                "verse": "Isti pastorem tibi quis monstrabit ovili?"
            },
            {
                "verse": "Non caro, non sanguis - tibi consulo - consulat istic,"
            },
            {
                "verse": "Sed timor eterni sponsi terrorque malorum,"
            },
            {
                "verse": "Sedis honor, gregis utilitas incertaque mortis"
            },
            {
                "verse": "Hora, brevis vita, mens conscia, dura propinquis."
            },
            {
                "verse": "Ne sibi fur pennas alienas gracculus aptet,"
            },
            {
                "verse": "Scribentis nomen latet hic, sub nube locatum."
            },
            {
                "verse": "Principium tu tolle BOvis, caput accipe NAni;"
            },
            {
                "verse": "ConIUgis his medium coniunge pedemque periTUS:"
            },
            {
                "verse": "Ordine collectis simul his, in luce patebit"
            },
            {
                "verse": "Ipsius nomen. Qui si prolixus, ineptus"
            },
            {
                "verse": "Vel nimis obscurus aut audax forte videtur,"
            },
            {
                "verse": "Vestra sue fidei veniam clementia donet."
            }
        ],
        [
            {
                "verse": "GRATIARUM ACTIO VEL APPLAUSUS"
            },
            {
                "verse": "Pange, sacer cetus, dubie post prelia mentis"
            },
            {
                "verse": "Insignem gratumque tua de voce triumphum,"
            },
            {
                "verse": "Et tu tende liram laudum, mea Musa, canendo,"
            },
            {
                "verse": "Taliter exclamans ad sacri flaminis ymbrem:"
            },
            {
                "verse": "\"O pie, magne, celer, o presto venire, creator"
            },
            {
                "verse": "Spiritus, in mentes hominum, te rite vocantum!"
            },
            {
                "verse": "Non miror, quondam si clausas ipse tenebas"
            },
            {
                "verse": "Aures, cum totiens patres qui cardo notantur"
            },
            {
                "verse": "Mundi te crebras missas celebrando vocabant,"
            },
            {
                "verse": "Nec festivus eras."
            },
            {
                "verse": "Non etiam miror, si nunc in luce sequenti"
            },
            {
                "verse": "Post simul inclusi devota precamina cetus"
            },
            {
                "verse": "In sua directa celerem te corda dedisti;"
            },
            {
                "verse": "Quanvis tu spires ubi vis nemoque videre"
            },
            {
                "verse": "Unde venis vel quo vadis seu quando moveris"
            },
            {
                "verse": "Possit, credo tamen et certus nunc scio vere"
            },
            {
                "verse": "Quod potes impelli meritis precibusque rogantum,"
            },
            {
                "verse": "Ut citius venias, cum plus tardare videris;"
            },
            {
                "verse": "Si vox pura sonet nec in se rauca reflectat,"
            },
            {
                "verse": "Sed spandat cordis sonitus ad publica mundi"
            },
            {
                "verse": "Munera, tunc facilis tua te dulcedo negare"
            },
            {
                "verse": "Nescit, sed mentes illustras luce, favore"
            },
            {
                "verse": "Prosequeris, grato successu vota petentis"
            },
            {
                "verse": "Exsuperas. Iam nunc omnes sine nube videre"
            },
            {
                "verse": "Hoc possunt, dum te cito nunc tetigisse videmus"
            },
            {
                "verse": "Linguas pontificem benedictum voce creantes\"."
            },
            {
                "verse": "Sit benedicta dies et sit benedicta voluntas,"
            },
            {
                "verse": "Que reserare virum voluit mundo benedictum."
            },
            {
                "verse": "Nomine tunc Benedictus erat, nunc re benefactor,"
            },
            {
                "verse": "Ut primum nomen monstrat monstratque secundum."
            },
            {
                "verse": "Sed quanvis sepe fuerit vel semper utrumque,"
            },
            {
                "verse": "Scilicet et faciens et dicens omnia recte,"
            },
            {
                "verse": "Nunc tamen ad celsa crevit cum nomine virtus"
            },
            {
                "verse": "Totque gradus bonitas auxit quot iuncta potestas."
            },
            {
                "verse": "Credidit hoc sanctum flamen, cum corda vocantum"
            },
            {
                "verse": "Afflavit properans solitum persepe morari;"
            },
            {
                "verse": "Credidit hoc cetus qui talem pretulit orbi."
            },
            {
                "verse": "Credunt hoc reges, populi, magnique pusilli,"
            },
            {
                "verse": "Precipue qui plene sui penetralia cordis"
            },
            {
                "verse": "Noscunt, unde suos equales hec tria cursus"
            },
            {
                "verse": "Sumunt: latus amor, opus altum, lingua profunda;"
            },
            {
                "verse": "Ille quidem iustus, illud comune, sed illa"
            },
            {
                "verse": "Edificans vera tuba mentis et emula facti."
            },
            {
                "verse": "O decus ecclesie, spes o suprema ruentis,"
            },
            {
                "verse": "Orbis et urbis apex, o digna corona senatus,"
            },
            {
                "verse": "Si tu vis que scis, quin si potes omnia que vis,"
            },
            {
                "verse": "Omnia que superant homines et in ordine fient,"
            },
            {
                "verse": "Accipiat grates virtus splendorque paterni"
            },
            {
                "verse": "Luminis infusi per amici pectora cetus."
            },
            {
                "verse": "Accipiat grates ipsorum provida patrum"
            },
            {
                "verse": "Publica, discreta, simplex, unita voluntas."
            },
            {
                "verse": "Accipiant grates Benedicti gratia, virtus,"
            },
            {
                "verse": "Dos, meritum, genus, ordo, animus, sors blanda, celebris"
            },
            {
                "verse": "Fama, decens vita, laudum penetrabile nomen,"
            },
            {
                "verse": "Qui bonitate sua tot corda coegit in unum."
            }
        ],
        [
            {
                "verse": "APOSTROPHA"
            },
            {
                "verse": "Surge, salus populi, renovare vetusta, prioris"
            },
            {
                "verse": "Conditio secli; leteris turba bonorum,"
            },
            {
                "verse": "Ornetis thalamos, virtutes, plaudite, nate"
            },
            {
                "verse": "Ierusalem, facite conventum leta canentes"
            },
            {
                "verse": "Cantica. Nam vester vindex, protector, amator"
            },
            {
                "verse": "Mistica festa, pia, sacra pallia, sceptra, coronam"
            },
            {
                "verse": "Sumpsit apostolici regni gregis, orbis et urbis."
            },
            {
                "verse": "Vos, inimica sibi, vitiorum tetra silete"
            },
            {
                "verse": "Agmina; dormite, fraudes; ypocrita, non plus"
            },
            {
                "verse": "Contristes faciem ieiunans ut videaris:"
            },
            {
                "verse": "Unge caput vultumque lava, quod es esse fatere."
            },
            {
                "verse": "Curre, Giezita, cupidas asconde crumenas."
            },
            {
                "verse": "Tuque, rei sacre thesauri spiritualis"
            },
            {
                "verse": "Mercator, veteris et ceci Symonis heres,"
            },
            {
                "verse": "Quid facis? Abscede, fuge vel - michi crede - quiesce."
            },
            {
                "verse": "Arrie, si vulpes inter sarmenta latentes"
            },
            {
                "verse": "Pro botris domini sugendis forte locasti,"
            },
            {
                "verse": "Consulo quod revoces, si non vis ut capiantur."
            },
            {
                "verse": "Nam \"Vulpes capite\" nobis iam dicere cepit"
            },
            {
                "verse": "Iste coronatus rex, papa, vicarius alti"
            },
            {
                "verse": "Regis. Sunt multe vulpesque lupique rapaces,"
            },
            {
                "verse": "Sed puto quod multi fraudemque gulamque domabunt,"
            },
            {
                "verse": "Si non virtute, saltem formidine pene."
            },
            {
                "verse": "Ergo superba lues, violentia, furta, rapine,"
            },
            {
                "verse": "Evacuate vias, colles, loca, pascua, valles,"
            },
            {
                "verse": "Menia, castra, fora, nemus, equora, litora, campos."
            },
            {
                "verse": "At vos, quos laxa peccare licentia iuvit,"
            },
            {
                "verse": "Ad sua devoti mandata venite, rebelles,"
            },
            {
                "verse": "Vel crebris foveis, muris et turribus altis,"
            },
            {
                "verse": "Armato pedite, soldato milite vestras"
            },
            {
                "verse": "- sed quis fructus erit parvus? - componite terras:"
            },
            {
                "verse": "Est melior patris clementia iudicis ira."
            },
            {
                "verse": "Spero quod \u00e2\u0080\u00a0 istarum \u00e2\u0080\u00a0 quam vultis habere potestis."
            },
            {
                "verse": "Tu, genus indignum, proles o perfida Maumeth,"
            },
            {
                "verse": "Gens Arabum, ceca, demens, Babilonice civis,"
            },
            {
                "verse": "O pharaonita, crucis hostis, spurcida sacre"
            },
            {
                "verse": "Belua fedatrix terre, blasphema deorum,"
            },
            {
                "verse": "Desine sevire, casus perpende propinquos."
            },
            {
                "verse": "Incipe scire metum, fera bestia, disce timere."
            },
            {
                "verse": "Ecce venit tempus, approximat hora tuorum"
            },
            {
                "verse": "Vindicte scelerum, quo planges mesta tuorum"
            },
            {
                "verse": "Spicula, tela, stolas, nostro cum sanguine lota,"
            },
            {
                "verse": "Potatumque vomes in nostra cede cruorem."
            },
            {
                "verse": "Seditiosa citam pacem vel fedus inite"
            },
            {
                "verse": "Regna, precor; terre sancte memorate ruinam:"
            },
            {
                "verse": "Amodo tempus erit, nova pacis stella coruscat."
            },
            {
                "verse": "Lucet lux et ducit dux summusque sacerdos,"
            },
            {
                "verse": "Amplam pacificis pacem, bellantibus artum"
            },
            {
                "verse": "Promittit bellum, non ut procedere possint"
            },
            {
                "verse": "Bella, sed pacis animum vexatio prestet."
            },
            {
                "verse": "Protinus, o reges, comites proceresque, ferocem"
            },
            {
                "verse": "Qui geritis mentem, qui bellica corda vicissim"
            },
            {
                "verse": "Nutritis, si vos ad pacem nulla movebit"
            },
            {
                "verse": "Utilitas, moveat sanctus iustusque, benignus,"
            },
            {
                "verse": "Magnanimus pastor, gladium qui vibrat utrumque,"
            },
            {
                "verse": "Magnanimus reget imperium pascetque benignus"
            },
            {
                "verse": "Ecclesiam. Sed sicut res et tempora poscent,"
            },
            {
                "verse": "Alter et alterius et uterque patebit utrique."
            },
            {
                "verse": "Plumbea que tantum latuisti bulla, patere"
            },
            {
                "verse": "Digneris, media nullis dignata videri,"
            },
            {
                "verse": "Ex quo laudanda, gravis et matura fuisti,"
            },
            {
                "verse": "Nulli prepropera, levis aut festina notanda."
            },
            {
                "verse": "Scis quod nulla potest nisi per te gratia fundi."
            },
            {
                "verse": "Te resera semperque nota quod fronte novellum"
            },
            {
                "verse": "Intitulata geris nomen; scis, est benefactor,"
            },
            {
                "verse": "Qui Benedictus erat, et tu benefacta videre,"
            },
            {
                "verse": "Ut benedicta queas vastum percurrere mundum,"
            },
            {
                "verse": "Larga bonis et avara malis, sed prodiga sanctis"
            },
            {
                "verse": "Esto viris, vacuos reple, levians honeratos:"
            },
            {
                "verse": "Non hominum cupidos animos, sed conditiones,"
            },
            {
                "verse": "Dogma, fidem sortemque gradus satiare labora."
            },
            {
                "verse": "Sed quid membranas vanus labor occupat iste?"
            },
            {
                "verse": "Ille tuus dominus, cuius tu nuntia fies,"
            },
            {
                "verse": "Monstrat in effectu quod nullis indiget extra"
            },
            {
                "verse": "Consiliis. Radius celestis luminis ipsum"
            },
            {
                "verse": "Illustrat, propria sapientia consulit illi,"
            },
            {
                "verse": "Cui sit vita, salus, honor et laus, gloria semper."
            }
        ],
        [
            {
                "verse": "Hec medela corporalis"
            },
            {
                "verse": "Fructum det spiritualis"
            },
            {
                "verse": "Amoris et gaudii."
            },
            {
                "verse": "Sic laventur intestina,"
            },
            {
                "verse": "Quod se purget in sentina"
            },
            {
                "verse": "Mentis omni crimine."
            },
            {
                "verse": "Tunc est digna cura cutis,"
            },
            {
                "verse": "Quando munus fert salutis"
            },
            {
                "verse": "In utroque homine."
            },
            {
                "verse": "Cum servatur sensitiva"
            },
            {
                "verse": "Virtus et intellectiva,"
            },
            {
                "verse": "Viget spes solatii."
            },
            {
                "verse": "Sponte factus alvi fluxus"
            },
            {
                "verse": "Omnes stringat mentis luxus,"
            },
            {
                "verse": "Spiritum fortificet."
            },
            {
                "verse": "Cum sit omnis caro fenum,"
            },
            {
                "verse": "Contempnenda sicut cenum,"
            },
            {
                "verse": "Semper se vilificet;"
            },
            {
                "verse": "Optet tamen sanitatem"
            },
            {
                "verse": "Vel conservet facultatem"
            },
            {
                "verse": "Divini servitii."
            },
            {
                "verse": "Qui membrorum spernit curam,"
            },
            {
                "verse": "Mentem habet ille duram,"
            },
            {
                "verse": "Nec scit quod altissimus"
            },
            {
                "verse": "Dedit opem sic vicinam,"
            },
            {
                "verse": "Cum creavit medicinam,"
            },
            {
                "verse": "Quam de terra carpimus."
            },
            {
                "verse": "Fecit hoc ut famuletur,"
            },
            {
                "verse": "Non ut caro dominetur,"
            },
            {
                "verse": "Vel sit serva vitii."
            },
            {
                "verse": "Scimus bene quod ancilla,"
            },
            {
                "verse": "Si sit languens, intranquilla,"
            },
            {
                "verse": "Debilis et morbida,"
            },
            {
                "verse": "Nequit domine servire,"
            },
            {
                "verse": "Presto plus quam impedire,"
            },
            {
                "verse": "Impotens et trepida."
            },
            {
                "verse": "Corpus ergo sic se servet,"
            },
            {
                "verse": "Quod vigorem non enervet"
            },
            {
                "verse": "Spiritalis studii."
            },
            {
                "verse": "Ille demum qui sanabat,"
            },
            {
                "verse": "Dum per mundum ambulabat,"
            },
            {
                "verse": "Corpus, sensum, animam"
            },
            {
                "verse": "Omnis qui tunc egrotaret"
            },
            {
                "verse": "Et ad eum conclamaret"
            },
            {
                "verse": "In vocem humillimam,"
            },
            {
                "verse": "Nobis sit summa medela,"
            },
            {
                "verse": "Salus, vita, lux, tutela"
            },
            {
                "verse": "Nostri desiderii."
            }
        ],
        [
            {
                "verse": "Sanguis demptus"
            },
            {
                "verse": "Et redemptus"
            },
            {
                "verse": "Nos servet in letitia,"
            },
            {
                "verse": "Qua optetur"
            },
            {
                "verse": "Et prestetur"
            },
            {
                "verse": "Eterna celi gloria."
            },
            {
                "verse": "Cruor fusus"
            },
            {
                "verse": "Prestet usus"
            },
            {
                "verse": "Recogitande gratie,"
            },
            {
                "verse": "Quam dedisti"
            },
            {
                "verse": "Cruce Christi,"
            },
            {
                "verse": "Summe Deus clementie."
            },
            {
                "verse": "Ictus vene"
            },
            {
                "verse": "Prius plene"
            },
            {
                "verse": "Nos excitet interius,"
            },
            {
                "verse": "Ad hoc clamat"
            },
            {
                "verse": "Qui nos sanat"
            },
            {
                "verse": "Ales diei nuntius."
            },
            {
                "verse": "Cesa fibra,"
            },
            {
                "verse": "Homo, libra"
            },
            {
                "verse": "Agni cruenta vulnera,"
            },
            {
                "verse": "Si dolebis,"
            },
            {
                "verse": "Possidebis"
            },
            {
                "verse": "Eterna Christi munera."
            },
            {
                "verse": "Recolamus,"
            },
            {
                "verse": "Dum pausamus,"
            },
            {
                "verse": "Post levem haustum sanguinis,"
            },
            {
                "verse": "Quantum cesus"
            },
            {
                "verse": "Fuit Ihesus"
            },
            {
                "verse": "Consors paterni luminis."
            },
            {
                "verse": "Demptis venis"
            },
            {
                "verse": "Nimis plenis,"
            },
            {
                "verse": "Mundetur mens medullitus,"
            },
            {
                "verse": "Ut clamemus"
            },
            {
                "verse": "Et cantemus:"
            },
            {
                "verse": "\"Veni, creator Spiritus\"."
            },
            {
                "verse": "Ne impugnet"
            },
            {
                "verse": "Vel expugnet"
            },
            {
                "verse": "Nos veteranus proditor,"
            },
            {
                "verse": "Nos minutos"
            },
            {
                "verse": "Fac imbutos,"
            },
            {
                "verse": "Immense celi conditor."
            },
            {
                "verse": "Arteriis"
            },
            {
                "verse": "Datis viis"
            },
            {
                "verse": "Pro corporis potentia,"
            },
            {
                "verse": "Meditemur"
            },
            {
                "verse": "Et lucremur"
            },
            {
                "verse": "Eterna nobis gaudia."
            }
        ],
        [
            {
                "verse": "Discite, mortales, ex nunc mollire rigorem"
            },
            {
                "verse": "Mortis et applausum fragilis contempnere vite."
            },
            {
                "verse": "Dum vivis, moriture, precor moriaris, ut inde"
            },
            {
                "verse": "Liberius vivas: securus vivere si vis,"
            },
            {
                "verse": "Semper crede mori; vis vitam visque salutem?"
            },
            {
                "verse": "Iam te funus habe, iam te mirare cadaver,"
            },
            {
                "verse": "Exequias iam cerne tuas, te vermibus escam"
            },
            {
                "verse": "Sponte para. Tyria vilescit purpura, saccus"
            },
            {
                "verse": "Gratus erit. Pompam fugies, calcabis amorem"
            },
            {
                "verse": "Terreni fructus, fluctus fletusque placebunt."
            },
            {
                "verse": "Ecce pater patrum, divini pastor ovilis,"
            },
            {
                "verse": "Puppis apostolice remex, vigil arbiter orbis,"
            },
            {
                "verse": "Nec non terrenus eterne claviger aule,"
            },
            {
                "verse": "Papa Bonifacius, decedere gaudia vite"
            },
            {
                "verse": "Incerteque videns discrimina vivere mortis,"
            },
            {
                "verse": "Marmore terrenum, meritis celeste sepulcrum"
            },
            {
                "verse": "Construit, ut vigilans hoc expectamine placet"
            },
            {
                "verse": "Implacidam mortem que furis more latenter"
            },
            {
                "verse": "Circuit, ut sompno mersos in Tartara mergat,"
            },
            {
                "verse": "Insompnesque minus ledat vel tempora tardet."
            },
            {
                "verse": "At vos qui gratam Romane prosperitatem"
            },
            {
                "verse": "Ecclesie, treuguas in bellis, federa regum"
            },
            {
                "verse": "Et crucis effectum cupitis mundique quietem,"
            },
            {
                "verse": "Hanc orate, precor, tumbam, servare nitorem"
            },
            {
                "verse": "Virginis et longum nomen retinere puelle,"
            },
            {
                "verse": "Ne velut ingrata celeret factura benignum"
            },
            {
                "verse": "Factorem glutire suum, multos sed in annos"
            },
            {
                "verse": "Expectet donec velit illa sponte repleri."
            }
        ],
        [
            {
                "verse": "Ille ego quem quondam fingebat vitrea mundi"
            },
            {
                "verse": "Gloria felicem, doceo nunc firmiter esse"
            },
            {
                "verse": "Fallacem plausum terrene prosperitatis."
            },
            {
                "verse": "Ecce ego Rofredus quem mater Anania stirpe"
            },
            {
                "verse": "De Gaietana produxit et auxit honore,"
            },
            {
                "verse": "Pridem quippe comes Caserte ac unicus almi"
            },
            {
                "verse": "Pontificis germanus eram, cui nomen in orbe"
            },
            {
                "verse": "Papa Bonifacius octavus, rite gubernans"
            },
            {
                "verse": "Sceptra orbis frenumque Herebi clavesque polorum;"
            },
            {
                "verse": "Nec solum tanti patris fratrisque fruebar"
            },
            {
                "verse": "Luce, sed in tota frondente propagine gratos"
            },
            {
                "verse": "Letitie flores fructusque ad vota legebam:"
            },
            {
                "verse": "Ex natis unus, duo deque nepotibus altos"
            },
            {
                "verse": "Cardineos meruere gradus aliique vocari"
            },
            {
                "verse": "Hic pater, iste comes, varioque hic nomine dici;"
            },
            {
                "verse": "Nil vel pauca michi generis natura, benigna"
            },
            {
                "verse": "Gratia de sursum, quasi nil sors blanda negarant,"
            },
            {
                "verse": "Nunc quasi delatus rapido torrente, relictis"
            },
            {
                "verse": "Omnibus his, vanesco latens hic vermibus esca."
            },
            {
                "verse": "O qui funereas pro me sumpsistis, amici,"
            },
            {
                "verse": "Vestes, qui celsa pulsatis sidera luctu,"
            },
            {
                "verse": "Discite, non gemite, quin Christo plaudite qui me"
            },
            {
                "verse": "Tunc, cum prosper eram, misera de valle vocavit."
            }
        ],
        [
            {
                "verse": "O Deus, excelsi stabilis regnator Olimpi,"
            },
            {
                "verse": "Cur adeo facilis dare magna, sed ipsa tueri"
            },
            {
                "verse": "Es tam difficilis? O mors, cur mortua non es,"
            },
            {
                "verse": "Que sic prompta rapis quos etas, gloria, virtus"
            },
            {
                "verse": "Victuros cupiunt, moribundos, egra, requirens?"
            },
            {
                "verse": "Ecce virum quem celsa domus Gaitanica mundo"
            },
            {
                "verse": "Protulerat tanquam florem pomumque novellum;"
            },
            {
                "verse": "Quem mores, quem vita, genus, studiosa iuventus,"
            },
            {
                "verse": "Blandus honos rerum, laudum tuba, pilleus ardens"
            },
            {
                "verse": "Cardineus, quem tam nomen quam res benedictum"
            },
            {
                "verse": "Clamabant, veluti tenero de cortice virgam,"
            },
            {
                "verse": "De carnis tunica sic sic festina tulisti."
            },
            {
                "verse": "Qui licet ista libens bona vilia linqueret, alto"
            },
            {
                "verse": "Lumine suffultus, velletque ad sidera solvi,"
            },
            {
                "verse": "Non debebat adhuc tam florida planta recidi."
            },
            {
                "verse": "Heu, iactura gravis! Sed in ipsa quippe docemur"
            },
            {
                "verse": "Quanta fides isti vite sit danda fluenti"
            },
            {
                "verse": "Quamque fugit risus, quam regnat lacrima mundi."
            },
            {
                "verse": "Hunc igitur, benedicte Deus, benedic Benedictum"
            },
            {
                "verse": "Et benedicatur hoc orans pro Benedicto."
            }
        ],
        [
            {
                "verse": "Testes sunt natale genus mentisque ducatus,"
            },
            {
                "verse": "Virtus cana, virens etas, amor immaculatus,"
            },
            {
                "verse": "Sensus nativus, studiis meritisque levatus,"
            },
            {
                "verse": "Cardineus titulus, qui sic iacet hic tumulatus,"
            },
            {
                "verse": "Quod fuit is recte Benedictus in orbe vocatus"
            },
            {
                "verse": "Et benedictus adest in celo glorificatus."
            }
        ],
        [
            {
                "verse": "Ave quam salutat ecclesia,"
            },
            {
                "verse": "Quam adorant sanctorum agmina,"
            },
            {
                "verse": "Quam implorant sexuum genera."
            },
            {
                "verse": "Regina regiis adornata natalibus,"
            },
            {
                "verse": "Regi regum desponsata divinitus,"
            },
            {
                "verse": "Regnans in ethere collocata sublimius."
            },
            {
                "verse": "Celorum. quia supra celos ascendisti,"
            },
            {
                "verse": "Quia plus quam celi contulisti,"
            },
            {
                "verse": "Quia celi factorem peperisti."
            },
            {
                "verse": "Ave, que pie respicis salutantes,"
            },
            {
                "verse": "Que benigne audis ad te clamantes,"
            },
            {
                "verse": "Que misericorditer dirigis oberrantes."
            },
            {
                "verse": "Domina famulis non tardans premium,"
            },
            {
                "verse": "Servis serviens mancipium,"
            },
            {
                "verse": "Dans celeste gratis premium."
            },
            {
                "verse": "Angelorum. quorum estitisti munditie similata,"
            },
            {
                "verse": "Quos fuisti virtutibus imitata,"
            },
            {
                "verse": "Quos excessisti in gloria prelata."
            },
            {
                "verse": "Salve, lapsus humani generis relevatrix,"
            },
            {
                "verse": "Regalium mansionum illustratrix,"
            },
            {
                "verse": "Rei et iudicis mediatrix."
            },
            {
                "verse": "Radix stipitem salutis educens,"
            },
            {
                "verse": "Misericordie ramos producens,"
            },
            {
                "verse": "Vite fructus adducens."
            },
            {
                "verse": "Sancta, propter naturam puritatis,"
            },
            {
                "verse": "Propter conceptum deitatis,"
            },
            {
                "verse": "Propter participium Trinitatis."
            },
            {
                "verse": "Ex qua velut de lanterna virginalis pudoris,"
            },
            {
                "verse": "Velut de lucerna humilitatis amoris,"
            },
            {
                "verse": "Velut de flamma caritatis ardoris."
            },
            {
                "verse": "Mundo culpe furoribus precipitato,"
            },
            {
                "verse": "Pugne discriminibus concusso,"
            },
            {
                "verse": "Pene suppliciis obligato."
            },
            {
                "verse": "Lux munus gratie demonstrans,"
            },
            {
                "verse": "Modum victorie ministrans,"
            },
            {
                "verse": "Quietis delicias insinuans."
            },
            {
                "verse": "Est orta. in forma servitutis,"
            },
            {
                "verse": "In substantia humanitatis,"
            },
            {
                "verse": "In excellentia divinitatis."
            },
            {
                "verse": "Gaude, affectu patris a te sic amati,"
            },
            {
                "verse": "Aspectu filii sic de te nati,"
            },
            {
                "verse": "Effectu fructus non in te seminati."
            },
            {
                "verse": "Gloriosa, ob virtutum generalitatem,"
            },
            {
                "verse": "Ob gratiarum universitatem,"
            },
            {
                "verse": "Ob glorie singularitatem."
            },
            {
                "verse": "Super omnes quas misera produxit humanitas,"
            },
            {
                "verse": "Quas beata preelegit maiestas,"
            },
            {
                "verse": "Quas mira ditavit in prole fecunditas."
            },
            {
                "verse": "Speciosa. decore sapientie,"
            },
            {
                "verse": "Candore pudicitie,"
            },
            {
                "verse": "Vigore confidentie."
            },
            {
                "verse": "Vale, nobis olim nata soror nostra,"
            },
            {
                "verse": "Nobis inde facta mater nostra,"
            },
            {
                "verse": "Nobis fixa spes et salus nostra."
            },
            {
                "verse": "Valde cum sis mater ineffabilis,"
            },
            {
                "verse": "Cum sis filia inestimabilis,"
            },
            {
                "verse": "Cum sis virgo admirabilis."
            },
            {
                "verse": "Decora ex innata clementia,"
            },
            {
                "verse": "Ex infusa gratia,"
            },
            {
                "verse": "Ex servata obedientia."
            },
            {
                "verse": "Et pro nobis in mundi miseria constitutis,"
            },
            {
                "verse": "In peccati retibus obvolutis,"
            },
            {
                "verse": "In ignorantie caligine tenebratis."
            },
            {
                "verse": "Semper tempore delicti per conversionis inspirationem,"
            },
            {
                "verse": "Tempore citationis per dilationis impetrationem,"
            },
            {
                "verse": "Tempore sententie per nostre fragilitatis allegationem."
            },
            {
                "verse": "Christum in se deum et hominem,"
            },
            {
                "verse": "In te filium et patrem,"
            },
            {
                "verse": "In nobis ministrum et regem."
            },
            {
                "verse": "Exora. ut tue precis gratia nos illuminet,"
            },
            {
                "verse": "Ut sua misericordia illuminatos conservet,"
            },
            {
                "verse": "Ut conservatos in gratia ad gloriam suam levet."
            }
        ],
        [
            {
                "verse": "Plaude, Columpna, statum cum sis sortita beatum,"
            },
            {
                "verse": "Precedens fatum, nomen tibi dat mage gratum."
            },
            {
                "verse": "Ecce tuta loco, cordis timore soluto,"
            },
            {
                "verse": "Discussa luto, nulli subiecta tributo,"
            },
            {
                "verse": "Discissis pannis, multis odiosa tyrannis,"
            },
            {
                "verse": "Ex nostris annis studio relevata Iohannis."
            }
        ],
        [
            {
                "verse": "responsio"
            },
            {
                "verse": "Plange, Columpna, statum cum sis exuta beatum,"
            },
            {
                "verse": "Blasphemans fatum non re, sed ymagine gratum."
            },
            {
                "verse": "Iam privata loco stas nusquam crure soluto."
            },
            {
                "verse": "Es suppressa luto sub vomeris acta tributo."
            },
            {
                "verse": "Fle scissis pannis, olim possessa tyrannis,"
            },
            {
                "verse": "Et cunctis annis ulules cum prole Iohannis."
            }
        ],
        [
            {
                "verse": "ad idem"
            },
            {
                "verse": "Passa Columpna, satum semen, caput incineratum,"
            },
            {
                "verse": "Robur mactatum plangas propriumque reatum,"
            },
            {
                "verse": "Que prius adiuto residens et culmine tuto"
            },
            {
                "verse": "A bove nunc muto sulcaris, pascua bruto;"
            },
            {
                "verse": "Qui potuit dampnis et tot te mergere bannis,"
            },
            {
                "verse": "Pellere de scannis? Elata propago Iohannis."
            }
        ],
        [
            {
                "verse": "ad idem"
            },
            {
                "verse": "Dic, ubi sunt bases? Ubi sunt capitella vel alta"
            },
            {
                "verse": "Menia? Terribiles muros turresque minaces"
            },
            {
                "verse": "Pande, Columpna, tuos. Heu sic respondeo: cuncta"
            },
            {
                "verse": "Hec nuto vigilis et iusti vindicis arte"
            },
            {
                "verse": "Machina prostravit, taciti mersere ligones,"
            },
            {
                "verse": "Ignis consumpsit cineremque revolvit aratrum."
            }
        ],
        [
            {
                "verse": "Novit opes letas felix nimium prior etas,"
            },
            {
                "verse": "Que vixit parvis contenta fidelibus arvis."
            },
            {
                "verse": "Non animi fluxu nec inerti perdita luxu"
            },
            {
                "verse": "Se non solvebat, facili que sera solebat"
            },
            {
                "verse": "Propter cor grande ieiunia solvere glande."
            },
            {
                "verse": "Haud Deus ignorat: non bachica munera norat,"
            },
            {
                "verse": "Forte suum velle liquido confundere melle,"
            },
            {
                "verse": "Non stravit verum nec lucida vellera Serum,"
            },
            {
                "verse": "Tanquam cum ceno Tyrio miscere veneno,"
            },
            {
                "verse": "Non iam lugubres, sompnos dabat herba salubres,"
            },
            {
                "verse": "Absque cerebri dampnis potum quoque lubricus ampnis,"
            },
            {
                "verse": "Gratos prata sinus, umbras altissima pinus."
            },
            {
                "verse": "Terras calcabat, nondum maris alta secabat"
            },
            {
                "verse": "Navita dilectis nec mercibus undique lectis,"
            },
            {
                "verse": "Stans in agris sospes, nova litora viderat hospes."
            },
            {
                "verse": "Arma quiescebant, tunc classica seva tacebant,"
            },
            {
                "verse": "Non re, non verbis, odiis neque fusus acerbis"
            },
            {
                "verse": "Maxima vel parva cruor horrida tinxerat arva."
            },
            {
                "verse": "Pro re nonnulla quid enim furor hosticus ulla"
            },
            {
                "verse": "In dampnum veri vellet prior arma moveri,"
            },
            {
                "verse": "Vel quis gauderet, cum vulnera seva videret"
            },
            {
                "verse": "Cum necis ampulla nec premia sanguinis ulla?"
            },
            {
                "verse": "O quam pauca virent! Utinam modo nostra redirent"
            },
            {
                "verse": "Spernentes discos in mores tempora priscos!"
            },
            {
                "verse": "Nunc decrescet ne, sed sevior ignibus Ethne"
            },
            {
                "verse": "Non vis nolendi, fervens ardet amor habendi:"
            },
            {
                "verse": "Mille dedit penas. Heu primus quis fuit ille"
            },
            {
                "verse": "Recti non operis auri qui pondera tecti,"
            },
            {
                "verse": "Petras ardentes, gemmasque latere volentes,"
            },
            {
                "verse": "Per que nos rodit, preciosa pericula fodit?"
            }
        ],
        []
    ]
}