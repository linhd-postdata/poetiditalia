{
    "author": "Battista Mantovano",
    "title": "Nicolaus Tolentinus",
    "url": "http://www.poetiditalia.it/texts/SPAGNOLI|nico|001",
    "text": [
        [],
        [
            {
                "verse": "Fundamenta novi iacentis amplissima mundi"
            },
            {
                "verse": "Ille Opifex tantorum operum sine corpore quaedam"
            },
            {
                "verse": "Fecit, et humanos non admittentia sensus."
            },
            {
                "verse": "Haec ea sunt quae morte carent: cum corpore quaedam,"
            },
            {
                "verse": "Ut rari stellarum ignes, et quattuor ista"
            },
            {
                "verse": "Corpora, quae rerum veteres vocarunt."
            },
            {
                "verse": "His quoque corporibus, quae fecit inania vitae,"
            },
            {
                "verse": "Simplicitas quaedam viventia corpora iunxit."
            },
            {
                "verse": "Terram homini dedit, et mutis animantibus: alta"
            },
            {
                "verse": "Aequora, piscososque lacus, et flumina fecit"
            },
            {
                "verse": "Pervia Neptuni gregibus: leve sustulit aer"
            },
            {
                "verse": "Alituum genus, et liquidis suspendit in auris."
            },
            {
                "verse": "Coniunctos autem tectis coelestibus ignes,"
            },
            {
                "verse": "Astraque concessit sanctae consortibus aulae,"
            },
            {
                "verse": "Ac loca mundanam circumlabentia molem,"
            },
            {
                "verse": "Quae forma, quae fine carent, incognita quae sunt,"
            },
            {
                "verse": "Quae plerique vocant Chaos, indigestaque rerum"
            },
            {
                "verse": "Semina, materiamque rudem, Deus unde recepit"
            },
            {
                "verse": "Hoc opus: unde trahat posthac quodcumque creandum est."
            },
            {
                "verse": "Tam dives Chaos, in talem se extendit abyssum:"
            },
            {
                "verse": "Materia informis tantam se laxat in alvum."
            },
            {
                "verse": "Spirituum, primo rerum quos fecit ab ortu"
            },
            {
                "verse": "Omnisator, pars una suum mirata decorem."
            },
            {
                "verse": "Cum nollet parere Deo (praestantia formae"
            },
            {
                "verse": "Prona est in vitium semper) migrare coacta est,"
            },
            {
                "verse": "Ac mutare domos, et in haec mortalia lapsi"
            },
            {
                "verse": "Regna volatilibus similes ventosa peragrant"
            },
            {
                "verse": "Aurarum spatia, et terra, pelagoque feruntur"
            },
            {
                "verse": "Instabiles, loca quaerentes ubi sistere possint."
            },
            {
                "verse": "Quidam etiam pulsi in tenebras Acherontis opaci"
            },
            {
                "verse": "Exsilia aeterno lugent aeterna dolore."
            },
            {
                "verse": "At Deus et Superi, qui cum Genitore fruuntur"
            },
            {
                "verse": "Imperio coeli laceros sarcire penates,"
            },
            {
                "verse": "Desertosque implere locos tum protinus orsi."
            },
            {
                "verse": "Ergo hominum quotquot possent fraenare tumultum,"
            },
            {
                "verse": "Bellaque, et atroces iras septemplicis Hydrae,"
            },
            {
                "verse": "Quae colit in nostro stagnantem corpore Lernam,"
            },
            {
                "verse": "Decrevere animas profugis succedere Divis,"
            },
            {
                "verse": "Coelituumque gravem sic supplevere ruinam."
            },
            {
                "verse": "Tum Deus in terris faciens plantaria coelo,"
            },
            {
                "verse": "Coepit in humanam curas extendere gentem"
            },
            {
                "verse": "Amplius, et formare homines ad Olympica regna,"
            },
            {
                "verse": "Praeceptis, ac lege docens, quo tramite niti"
            },
            {
                "verse": "Posset ad Elysos soboles Adamica campos,"
            },
            {
                "verse": "Ac duplex ostendit iter. Via prima salutis,"
            },
            {
                "verse": "Quam natura tulit, Virtus fuit: altera vero"
            },
            {
                "verse": "Gratia nomen habet. Virtus primordia tanti"
            },
            {
                "verse": "Est aggressa boni, statuitque in limite recto"
            },
            {
                "verse": "Humanos animosa pedes. Vestigia in ipsam"
            },
            {
                "verse": "Vertit honestatem duro scelus ausa capistro"
            },
            {
                "verse": "Infrenare quidem, sed Divum evadere ad arcem,"
            },
            {
                "verse": "Et perferre gradus usque ad penetralia mundi"
            },
            {
                "verse": "Limina non potuit. Res est nimis ardua coelum."
            },
            {
                "verse": "Magna tamen si facta legas antiqua, videbis"
            },
            {
                "verse": "Quae pelago, et terris gessit miracula quondam."
            },
            {
                "verse": "Barbara corda, rudes animos, gentesque superbas"
            },
            {
                "verse": "Conciliavit, agens homines, qui more ferarum"
            },
            {
                "verse": "Principio errabant iuga per montana per agros"
            },
            {
                "verse": "Unius ad morem victus. Hinc oppida, et urbes,"
            },
            {
                "verse": "Et regna, et quondam populorum numina Reges."
            },
            {
                "verse": "Adspice Persarum regem, qui fluctibus altis"
            },
            {
                "verse": "Cinxit Athon: cerne excelsas consurgere turres"
            },
            {
                "verse": "Et superinductos cameris pendentibus arcus"
            },
            {
                "verse": "Sub se avibus praebere viam, subterque sonantem"
            },
            {
                "verse": "Horrendum intortis undarum molibus Istrum."
            },
            {
                "verse": "Hoc struxit Traianus opus, dum Barbara regna"
            },
            {
                "verse": "Fulminat, atrocesque petit certamine Dacos."
            },
            {
                "verse": "Iulius audacis Rheni grave murmur, et undam"
            },
            {
                "verse": "Praecipitem late effusam, tortoque minantem"
            },
            {
                "verse": "Vortice subiecit plantis. Peditumque, equitumque."
            },
            {
                "verse": "Tanta sequens exempla nepos coniunxit Araxem"
            },
            {
                "verse": "Armenium, pressitque iratum exercitus amnem,"
            },
            {
                "verse": "Indomito bacchantem aestu, raucoque tonantem"
            },
            {
                "verse": "Mugitu, et terga in gyrum spumosa rotantem."
            },
            {
                "verse": "Haec fecit, quae corda parit sublimia virtus,"
            },
            {
                "verse": "Neu decus heroum pereat, sed duret in annos"
            },
            {
                "verse": "Perpetuos, incidit ia aes, in marmore signat"
            },
            {
                "verse": "Arma, triumphales pompas, insigna facta"
            },
            {
                "verse": "Mittit in annales, statuas excudit et arcus,"
            },
            {
                "verse": "Atque suos, utcumque potest, extollit alumnos,"
            },
            {
                "verse": "Et cum multa ferat praeclara et grandia virtus,"
            },
            {
                "verse": "Nil maius, nil utilius, nil sanctius isto"
            },
            {
                "verse": "Ferre potest, quod corda hominum captiva tenentes"
            },
            {
                "verse": "Dissipat affectus, ut spemque, iramque, metumque,"
            },
            {
                "verse": "Atque voluptates blandas, ceu nubila ab Euro"
            },
            {
                "verse": "Missa fugat Zephyrus, Boreas venientia ab Austro."
            },
            {
                "verse": "Hac duce, quae laus est ingens, nos vicimus ipsos,"
            },
            {
                "verse": "Nedum alios, nostrisque iugum cervicibus ultro"
            },
            {
                "verse": "Suscipimus. Quod maius opus, quam vincere Cimbros,"
            },
            {
                "verse": "Quam Parthos, quam Massagetas, gelidosque Arimaspos."
            },
            {
                "verse": "Gratia caelestes soboles divinitus orta"
            },
            {
                "verse": "Sublimat vetustis opus, nec inhaeret honesto."
            },
            {
                "verse": "Altius it, donec caelum transgressa Tonantem"
            },
            {
                "verse": "Invenit, illius nostros ante ora labores"
            },
            {
                "verse": "Collocat, et fieri dignos impetrat Olympo."
            },
            {
                "verse": "Ista tulit sanctos patres, qui prima tulerunt"
            },
            {
                "verse": "Sacra Deo, prius effusis quam Proteus undis"
            },
            {
                "verse": "Duceret in summos armenta natantia montes,"
            },
            {
                "verse": "Et qui depulso repararunt saecula Ponto,"
            },
            {
                "verse": "Ut Noe, cui Ianus erat cognomen, et Heber,"
            },
            {
                "verse": "Et domos Abrami tantos habitura triumphos,"
            },
            {
                "verse": "Et qui caeligenam post tot labentia tandem"
            },
            {
                "verse": "Saecula viderunt mundo illucescere Christum."
            },
            {
                "verse": "Sic abeunt in caelum animae, turmisque coactis"
            },
            {
                "verse": "More avium cum bruma venit coguntur in unum,"
            },
            {
                "verse": "Claraque dulcisono volitant in sidera cantu,"
            },
            {
                "verse": "Istud iter fecere viri, qui rura colebant"
            },
            {
                "verse": "Thebaei deserta soli. Quo tempore Paulo"
            },
            {
                "verse": "Funeris officium gemini impendere leones."
            },
            {
                "verse": "Hanc ivere viam, qui neglexere Deorum"
            },
            {
                "verse": "Sacrilegos ritus, et contempsere Tyrannos,"
            },
            {
                "verse": "Vincula, ferrum, ignem, exsilium, ieiunia, et omne"
            },
            {
                "verse": "Quod Rhadamanthus habet durum, ac miserabile passi."
            },
            {
                "verse": "Quas hinc ad superos animae. Deus evocat omnes,"
            },
            {
                "verse": "Nec meritis ad superos animae. Deus evocat omnes,"
            },
            {
                "verse": "Nec meritis, nec honore pares, altissima quaedam"
            },
            {
                "verse": "In loca perveniunt, ut quae durissima passae"
            },
            {
                "verse": "Sunt tormenta. Domos habita ratione laborum,"
            },
            {
                "verse": "Quos haec vita tulit, non pro dulcedine laudum"
            },
            {
                "verse": "Temporis istius, sed pro pietate fideque,"
            },
            {
                "verse": "Accipiunt varias, varia ornamenta domorum."
            },
            {
                "verse": "Ista volutantem, cum nox labentibus astris"
            },
            {
                "verse": "Iret occasum, lucemque aperiret ab ortu"
            },
            {
                "verse": "Iam vicina dies nobis vicinior Indis,"
            },
            {
                "verse": "Me sopor oppressit, subitoque simillima curis"
            },
            {
                "verse": "Somnia nocturnis mentem rapuere quietam:"
            },
            {
                "verse": "Visus enim cursu rapido super aethera tolli,"
            },
            {
                "verse": "Insuetum mirabar iter, mirabar Olympum"
            },
            {
                "verse": "In tantos curvatum orbes, nec habere colorem"
            },
            {
                "verse": "Caeruleum, sicut credi mortalia cogunt"
            },
            {
                "verse": "Lumina, sed vultu semper splendere corusco."
            },
            {
                "verse": "Per campos etiam longe lataeque patentes"
            },
            {
                "verse": "Concilia, et caetus Divum mirabar, et urbes"
            },
            {
                "verse": "Aetherias sine Sole diem, sine tempore et horis"
            },
            {
                "verse": "Perpetuam, nullamque vicem concedere nocti."
            },
            {
                "verse": "Quo magis attollebar, quo sublimius ibam,"
            },
            {
                "verse": "Tanto lumen erat maius, tanto undique caelum"
            },
            {
                "verse": "Latius, et vaste effusi sine limite campi."
            },
            {
                "verse": "Assidue vero flammas adscendere quasdam"
            },
            {
                "verse": "Cum tuerer stellis similes, cuperemque doceri"
            },
            {
                "verse": "Quid vellent sibi tot luces, vox impulit aures"
            },
            {
                "verse": "Ista meas. Hae sunt animae, quas lumine tali"
            },
            {
                "verse": "Affecit divinus amor, quas gratia functas"
            },
            {
                "verse": "Corporibus Divum aeternas attollit in arces."
            },
            {
                "verse": "Vox ubi sic fata est, longe post terga remansit:"
            },
            {
                "verse": "Nam fugiens sursum ferri per inane videbar,"
            },
            {
                "verse": "Ut fugiunt volucres nervo impellente sagittae."
            },
            {
                "verse": "Meta viae fuit in pratis florentibus, unde"
            },
            {
                "verse": "Ambrosiae spirabat odor, cui nulla voluptas"
            },
            {
                "verse": "Aequari sub Sole potest, licet omnia terrae"
            },
            {
                "verse": "Gaudia conveniant, fiatque ex omnibus unum."
            },
            {
                "verse": "Hic locus illorum, qui relligionis amorem"
            },
            {
                "verse": "Praeposuere opibus: qui sunt tri vota professi,"
            },
            {
                "verse": "Depulsi a turbis, et in alta silentia missi."
            },
            {
                "verse": "Heic memini vidisse meae magna agmina gentis,"
            },
            {
                "verse": "Qui ducis Eliae mores, vitamque secuti,"
            },
            {
                "verse": "Carmeli nemora et sanctos coluere recessus."
            },
            {
                "verse": "Heic vates Heliseus erat, quem poplite flexo"
            },
            {
                "verse": "Totus adorabat resonans praeconia laudum"
            },
            {
                "verse": "Circus: heic Eliadum caput et tutela virorum:"
            },
            {
                "verse": "Heic erat Albertus, quo se Trinacria tantum"
            },
            {
                "verse": "Iactat, et Andreas pastor Fesulanus, Etruscos"
            },
            {
                "verse": "Qui tutatur agros, et fama aeterna Licatae,"
            },
            {
                "verse": "Angelus hostili traiectus pectora ferro."
            },
            {
                "verse": "Tu quoque, Lunensi claudit quem marmore, Luca"
            },
            {
                "verse": "Avertane, pater, nec vis in moenia ferri:"
            },
            {
                "verse": "Cyrillique duo, quorum unum Graecia, et unum"
            },
            {
                "verse": "Protulit Aegyptus, sanctae duo maxima vitae"
            },
            {
                "verse": "Lumina, quae totum radios misere per orbem."
            },
            {
                "verse": "Heic animas fratrum Carmeli in vertice quondam"
            },
            {
                "verse": "Caesorum, quando erupit Saladinus ab Austro,"
            },
            {
                "verse": "Et rursum Assyriam plebes Agarena recepit,"
            },
            {
                "verse": "Vidimus, et sparsum pro relligione cruorem"
            },
            {
                "verse": "Pronus adoravi, proceres veneratus avitos."
            },
            {
                "verse": "Verti oculos: vidi ingentes splendere catervas"
            },
            {
                "verse": "Augustinigenum, qui per deserta solebant"
            },
            {
                "verse": "Patris ad exemplum, quasi quedam examina nectar"
            },
            {
                "verse": "In dulces missura favos, deducere vitam"
            },
            {
                "verse": "Caelestem in terris, seseque accingere Olympo"
            },
            {
                "verse": "Inter eos Nicolaus erat (sic namque vocabant"
            },
            {
                "verse": "Voce virum Graia) populi victoria nostro"
            },
            {
                "verse": "Id sonat eloquio, clarum tota Hellade nomen."
            },
            {
                "verse": "Spirabat iubar ex oculis, ex corpore toto:"
            },
            {
                "verse": "Quale serenata spargunt duo maxima nocte"
            },
            {
                "verse": "Astra, Venus rutilans et pleno Cynthia vultu."
            },
            {
                "verse": "Hunc unum venerari omnes, celebrare loquendo,"
            },
            {
                "verse": "Ire salutatum, densa stipare catervae,"
            },
            {
                "verse": "Mirari, amplecti, divina arcana docentem"
            },
            {
                "verse": "Intenti audire animis nec enim pater orbis"
            },
            {
                "verse": "Omnia scire dedit Divos aequaliter omnes."
            },
            {
                "verse": "Plura sciunt quos luce Deus maiore subintrat."
            },
            {
                "verse": "Tunc audire sonum visus verba ista ferentem."
            },
            {
                "verse": "O vates mortalis adhuc, ideo tibi OLympus"
            },
            {
                "verse": "Pervius est, ut sis terris dum vita manebit"
            },
            {
                "verse": "Divinorum operum praeco. Tua sancta poesis"
            },
            {
                "verse": "Nostra sit. Infames alios fundere versus,"
            },
            {
                "verse": "Et cantare lupas: tu te largire Tonanti,"
            },
            {
                "verse": "Ut tibi defuncto quondam vitalibus auris"
            },
            {
                "verse": "Annuat hanc pariam, nostrisque accumbere mensis"
            },
            {
                "verse": "Te faciat cum gente tua, quae prima Penates"
            },
            {
                "verse": "Hos tenuit cum gente tua, quae tempore prisco"
            },
            {
                "verse": "A veteri demissa Rechab tot saecula vidit,"
            },
            {
                "verse": "Tot visura, novi quot erunt ad tempora mundi."
            },
            {
                "verse": "Nam proles sata patre Rechab labentibus annis"
            },
            {
                "verse": "Venit ad Eliadas melioribus usa magistris."
            },
            {
                "verse": "Dic illum, quem luce vides praecellere tanta:"
            },
            {
                "verse": "Dic quibus in terris ortus, quo tramite gressum"
            },
            {
                "verse": "Huc tulerit. Gratum Superis opus omnibus istud,"
            },
            {
                "verse": "Praesertimque tuis. Istud rogat Angelus, istud"
            },
            {
                "verse": "Supplicat Albertus, necnon Helisaeus avorum"
            },
            {
                "verse": "Maximus: hoc alii. Totus te implorat Olympus."
            },
            {
                "verse": "Talia cernentem per visum oracula somnus"
            },
            {
                "verse": "Deseruit. Phoebo cum lux clarescere orto,"
            },
            {
                "verse": "Exsilio in plantas, multumque diuque volutans"
            },
            {
                "verse": "Somnia suscepi, Divum mandata precatus,"
            },
            {
                "verse": "Ut promenda novas pluerent in carmina vires."
            },
            {
                "verse": "Mox feror in tales post haec praeludia cantus."
            },
            {
                "verse": "Picenum Italiae pars non ingloria quondam"
            },
            {
                "verse": "Prole virum felix: qua Sol iam fessus Olympo"
            },
            {
                "verse": "Labitur in magnos apices, et in ardua tollit"
            },
            {
                "verse": "Se iuga, quae frondens agit Appenninus in altum"
            },
            {
                "verse": "Aera: qua vero rutilans Aurora resurgit,"
            },
            {
                "verse": "Se premit in parvos colles Adriatica vorsum"
            },
            {
                "verse": "Litora, et aequoreas mittit vestigia in undas."
            },
            {
                "verse": "Nomen id accepit, qui turba Sabellica voto"
            },
            {
                "verse": "Olim vero sacro cum transmigrare in illos"
            },
            {
                "verse": "Turmatim campos volucris Mavortia picus,"
            },
            {
                "verse": "Ad vexilla volans comitem se praebuit. Ergo"
            },
            {
                "verse": "Nomen avis fecit nomen Picentibus agris."
            },
            {
                "verse": "Ista sinu multas regio complectitur urbes,"
            },
            {
                "verse": "Oppidaque illustri longe celeberrima fama."
            },
            {
                "verse": "Heic Quiriaceo felix Ancona sepulcro:"
            },
            {
                "verse": "Heic Recinatis agri templum memorabile magnae"
            },
            {
                "verse": "Matris, ubi excelsam Paulus superaddidit arcem:"
            },
            {
                "verse": "Arcem alto capite in caelum pinnisque minantem,"
            },
            {
                "verse": "Et solitam pelagi fluctus audire frementes."
            },
            {
                "verse": "Urbs Recina in campis olim stetit. Arma Gothorum"
            },
            {
                "verse": "Aequavere solo cives qui cladibus illis"
            },
            {
                "verse": "Emersere, suos transportavere Penates"
            },
            {
                "verse": "In iuga praerupti qui respicit aequora montis,"
            },
            {
                "verse": "Ammisitque suam veteri cum nomine sedem."
            },
            {
                "verse": "Adde Tolentinus contermina montibus arva:"
            },
            {
                "verse": "Qua fluit angusta veniens de valle Chientus."
            },
            {
                "verse": "HInc decus, ex armis, ex relligione profectum"
            },
            {
                "verse": "Invenies duplex, quod tollit ad aethera gentem"
            },
            {
                "verse": "Indigenam, quod Piceno tantum decus addit"
            },
            {
                "verse": "Dactylico, quantum radians carbunculus orbi."
            },
            {
                "verse": "Haec quoque Francisco, terra est decorata Philelpho."
            },
            {
                "verse": "Non minus est, quam pulcra suo Verona Catullo."
            },
            {
                "verse": "Illum ego paene puer quondam vidisse recordor"
            },
            {
                "verse": "Iam gelidis niveum canis sermone disertum"
            },
            {
                "verse": "Romano, Graioque simul, lauroque virentem, et"
            },
            {
                "verse": "Progenie duplici Mario ac Xenophonte beatum."
            },
            {
                "verse": "Relligio dicenda prius: memoranda secundo"
            },
            {
                "verse": "Arma loco: metam sonipes sudabit ad istam."
            },
            {
                "verse": "Aeditus in lucem sterili Nicolaus ab alvo"
            },
            {
                "verse": "Fertur, ut Abrami quondam natusque, neposque:"
            },
            {
                "verse": "Ut Samuel populi princeps, Sadaique sacerdos"
            },
            {
                "verse": "Maximus, et pollens immani robora Samson,"
            },
            {
                "verse": "Tergoreque hirsuto vates insignis et agno."
            },
            {
                "verse": "Non poterat natura istos educere partus"
            },
            {
                "verse": "Ut pote maiores aliis mortalibus. Istam"
            },
            {
                "verse": "Divinae virtutis erat producere prolem."
            },
            {
                "verse": "Propterea invalidos cum se videre parentes,"
            },
            {
                "verse": "Continuo ad magnum se convertere Tonantem,"
            },
            {
                "verse": "Tollentes in caelum oculos, corda, ora, manusque."
            },
            {
                "verse": "Lux ierat, fessos nox intempesta diurnis"
            },
            {
                "verse": "Mortales operis somno compresserat alto."
            },
            {
                "verse": "Ecce unus Divum aetherio demissus Olympo"
            },
            {
                "verse": "Visus adesse (Deus tali dignatur honore"
            },
            {
                "verse": "Quos amat) et verbis ita compellare iacentes."
            },
            {
                "verse": "Si prolis vos pulsat amor, Nicolaica templa"
            },
            {
                "verse": "Quaerite, et illius de nomine dicite natum."
            },
            {
                "verse": "Dixit, et in caelum levibus se sustulit alis."
            },
            {
                "verse": "Evigilant, et visa alacres insomnia narrant,"
            },
            {
                "verse": "Suspensisque putant animis quae templa iubentur"
            },
            {
                "verse": "Querere. nam tali norant cognomine templa"
            },
            {
                "verse": "Multa per Italiae per Chaonis oppida multa."
            },
            {
                "verse": "Audierant Barri magnis insignia votis"
            },
            {
                "verse": "Moenia, et illustres Nicolai antistitis aras."
            },
            {
                "verse": "Hunc olim Lycii postquam Pataraeus Apollo"
            },
            {
                "verse": "Occidit, et priscae tenuere silentia sortes,"
            },
            {
                "verse": "Viventem ac vita functum quasi numen habebant"
            },
            {
                "verse": "Tutelare: salus Lyciae pendebat ab illo,"
            },
            {
                "verse": "Sive fames, seu Mars praemeret, seu pestifer annus."
            },
            {
                "verse": "Sed cum forte illas hostis percurreret urbes"
            },
            {
                "verse": "Barbarus, et ferro ac flammis invadere agros,"
            },
            {
                "verse": "Ne fieret brutae corpus venerabile genti"
            },
            {
                "verse": "Praeda, brevi cives lembo imposuere volentes"
            },
            {
                "verse": "Abdere, dum posito fierent loca tuta tumultu."
            },
            {
                "verse": "At mare (sic caelo quo temperat omnia, visum)"
            },
            {
                "verse": "Vi subita ventorum altos attollere fluctus"
            },
            {
                "verse": "Cepit, et avulsum ripis per caerulea lembum"
            },
            {
                "verse": "Vexit in Italiam, Dauni ad litora fixit."
            },
            {
                "verse": "Apulus ad ripas lembum miratus inermem,"
            },
            {
                "verse": "Ac sine remigio positum, custode carentem"
            },
            {
                "verse": "Esse ratus, quod erat facinus mirum insolitumque,"
            },
            {
                "verse": "Insilit, et velatam ostro disglutinat arcam."
            },
            {
                "verse": "Dum videt exanimum corpus, stupet, haeret, et horret"
            },
            {
                "verse": "Mentis inops: sed rem certus agnoscere tandem"
            },
            {
                "verse": "Intuitur sacro plumbum sub vertice sancti"
            },
            {
                "verse": "Nomina patris habens: sic res innotuit urbi."
            },
            {
                "verse": "At cum tota gravem casum Pataraea dolerent"
            },
            {
                "verse": "Litora, et ivisse vicina per oppida luctus:"
            },
            {
                "verse": "Quaesitum cives diversa per aequora cymbam"
            },
            {
                "verse": "Veliferas misere rates: quarum una Tarentum"
            },
            {
                "verse": "Venit, et ex Lyciis iterum res cognita nautis."
            },
            {
                "verse": "Huc igitur secuere viam, puppimque subintrant,"
            },
            {
                "verse": "Qua natat in salsos lento amne Potentis fluctus."
            },
            {
                "verse": "Litora radentes ibant, quae Tignia cursu"
            },
            {
                "verse": "Dividit: evadunt celsi viridaria Firmi,"
            },
            {
                "verse": "Arvaque perpetuo citri redolentia flore:"
            },
            {
                "verse": "Citri inquam, cuius plantas Atlantis ab horto"
            },
            {
                "verse": "Transtulit ad nostras rediens Tirynthius oras."
            },
            {
                "verse": "Praetereunt Ascli sines, rapidique Truenti"
            },
            {
                "verse": "Ostia Praegutii, quod nostri temporis Aetas"
            },
            {
                "verse": "Nominat Aprutium. Colles Sarmatica regna"
            },
            {
                "verse": "Iam subeunt, et prisca quibus stetit Adria campos:"
            },
            {
                "verse": "Adria Romano fecit quae nomina Regi."
            },
            {
                "verse": "Mirantur non visa prius, quaeruntque doceri"
            },
            {
                "verse": "Quae loca cumque vident, et rerum nomina discunt,"
            },
            {
                "verse": "Quae sua vicinis recitent in tecta reversi."
            },
            {
                "verse": "Et quoniam lenes flabant ad carbasa venti"
            },
            {
                "verse": "Otia ducentes memorabant plurima Nautae"
            },
            {
                "verse": "De Picentis agri populis. Aquilana ferebant"
            },
            {
                "verse": "Moenia ab antiquis Samni tribus urbibus olim,"
            },
            {
                "verse": "Fatalem interitum, bellique incendia passis"
            },
            {
                "verse": "Orta, et in excelsi fundata cacumine montis."
            },
            {
                "verse": "Forconium fuit una trium: fuit una Amiternum:"
            },
            {
                "verse": "Tu quoque Corfinium, vestri modo sola supersunt"
            },
            {
                "verse": "Nomina. Res istam fato transivit in urbem,"
            },
            {
                "verse": "Pelignos, Ortonam, amnem, cui nomen Aterno"
            },
            {
                "verse": "Transit, et ex oculis velox rapit omnia cursus."
            },
            {
                "verse": "Prima fugit, Garganus adest, ostendit aprica"
            },
            {
                "verse": "Tempora, et in caelum cono se porrigit alto."
            },
            {
                "verse": "Litora se introrsum sinuant, et moenia pandunt"
            },
            {
                "verse": "Sipunti nam: urbem sic Daunia prisca vocabat,"
            },
            {
                "verse": "Manfredi modo nomen habent. Bariensia prendunt"
            },
            {
                "verse": "Litora Daedalides, quibus olim fecit Iapyx"
            },
            {
                "verse": "Nomina. Cannensi quia praelabitur unda"
            },
            {
                "verse": "Aufidus infamis Romano sanguine factus,"
            },
            {
                "verse": "Conscendunt ad busta patris, temploque potitos"
            },
            {
                "verse": "Relligio maior, maior reverentia tangit."
            },
            {
                "verse": "Tum ductis in gyrum oculis pendentia cernunt"
            },
            {
                "verse": "Dona: peregrinis opibus sacraria tamquam"
            },
            {
                "verse": "Aulaeis vestita vident, nautasque retortis"
            },
            {
                "verse": "Vorticibus raptos, perfossaque pectora ferro:"
            },
            {
                "verse": "Thoraces, clypeos, quos in discrimine pugnae"
            },
            {
                "verse": "Inter mille situs gladios, et spicula vovit"
            },
            {
                "verse": "Miles inops spei: galeis, et ahenea tela:"
            },
            {
                "verse": "Vincla pedum, manicas, ferrugineasque catenas,"
            },
            {
                "verse": "Ac furum infames laqueos, et cetera nostram"
            },
            {
                "verse": "Aerumnam, miserosque hominum testantia casus."
            },
            {
                "verse": "Procumbunt humiles ad mausolea, petuntque"
            },
            {
                "verse": "Progeniem, quae sit magno sacrata Tonanti"
            },
            {
                "verse": "Perpetuo, scelerum labem quae ne sciat umquam."
            },
            {
                "verse": "Attulerat placidam nox intempesta quietem,"
            },
            {
                "verse": "Et tacito caelum per opaca silentia cursu"
            },
            {
                "verse": "Sidera torquebat tremulis radiantia in undis."
            },
            {
                "verse": "Procubuere toro: sed cum iam Lucifer albae"
            },
            {
                "verse": "Nuntius Aurorae claro se attolleret ortu:"
            },
            {
                "verse": "Ecce senex, cui circa humeros Holoserica vestis,"
            },
            {
                "verse": "Canities autem velata bivertice mitra"
            },
            {
                "verse": "Adstitit in somnis, sterilemque affatur Amatam,"
            },
            {
                "verse": "Sic referens. Peregrina nurus tua vota secundant"
            },
            {
                "verse": "Numina: concipies. Verum reminiscere natam"
            },
            {
                "verse": "Progeniem sacrare Deo: nec plura locutus,"
            },
            {
                "verse": "Proripuit pulso sese per nubila somno."
            },
            {
                "verse": "Evigilans igitur coniux ad somnia mentem"
            },
            {
                "verse": "Sedulo convertit, memorique per omnia sensu"
            },
            {
                "verse": "Verba audita ferens, animum, spem concipit altam,"
            },
            {
                "verse": "Compellatque virum, noctisque silentia ducunt"
            },
            {
                "verse": "Alternis usque ad Solem sermonibus ortum."
            },
            {
                "verse": "Continuo sensere animis discedere curas,"
            },
            {
                "verse": "Atque serenari mentes: in pectora labi"
            },
            {
                "verse": "Laetitiam: blando applausu gestire medullas."
            },
            {
                "verse": "Tum sterilis natura, novum sortita vigorem,"
            },
            {
                "verse": "Crevit, et ad grandes evasit idonea partus."
            },
            {
                "verse": "Discedunt convoti ambo. Iam Luna recepto"
            },
            {
                "verse": "Lumine fraterno novies compleverat orbem:"
            },
            {
                "verse": "Progenuit prolem genitrix, cui nomina sancti"
            },
            {
                "verse": "Praesulis imponens dedit, et lustralia fontis"
            },
            {
                "verse": "Stagna sacri. Tepidas primaeva infantia cunas"
            },
            {
                "verse": "Transiit, et fandi dulces pervenit ad annos."
            },
            {
                "verse": "Tempus erat soboli iam prima elementa salutis"
            },
            {
                "verse": "Tradere: iam vivendi habitu formabilis aetas:"
            },
            {
                "verse": "Qualis aequi, cum tres annos iam natus habenas"
            },
            {
                "verse": "Mandit, et imposito discit parere magistro."
            },
            {
                "verse": "Instituens natum pietas materna docebat"
            },
            {
                "verse": "In primis orare Deum, magnamque Parentem,"
            },
            {
                "verse": "Ac superos: genibus flexis procumbere ad aras,"
            },
            {
                "verse": "Et duplices proferre manus, ac murmure parvo"
            },
            {
                "verse": "Poscere subsidium contra tria maxima morum,"
            },
            {
                "verse": "Quae feriunt animas: irritamenta malorum,"
            },
            {
                "verse": "Aerios Manes, sensum melioribus hostem"
            },
            {
                "verse": "Consiliis, et corrupti contagia vulgi:"
            },
            {
                "verse": "Unde trahant animi sordes, et amabile virus,"
            },
            {
                "verse": "Non secus ac pecudes, quotiens it pestifer annus,"
            },
            {
                "verse": "Si simul incedant campis, et gramina carpant,"
            },
            {
                "verse": "Lethiferum flatu dant, accipiuntque venenum."
            },
            {
                "verse": "Tartarei Manes genus implacabile multas"
            },
            {
                "verse": "Diffusum in species, numquam certamina ponunt:"
            },
            {
                "verse": "In viciis regnant. Est qui sibi vendicat iras,"
            },
            {
                "verse": "Et trahat in rixas homines, in iurgia, in enses:"
            },
            {
                "verse": "Alter avaritiae studium facit, alter Amorum:"
            },
            {
                "verse": "Alter ad Invidiae flammas, incendia, et Aetnam"
            },
            {
                "verse": "Provocat, est etiam vitae qui taedis sanctae"
            },
            {
                "verse": "Gignat, it immundis statuens solatia rebus."
            },
            {
                "verse": "Deditus hic Genio, studet oblectare palatum,"
            },
            {
                "verse": "Inservire gulae, de more cucurbitae in alvum"
            },
            {
                "verse": "Crescere, et esse suis onus importabile plantis."
            },
            {
                "verse": "Alter in humano fastu distendit, et inflat"
            },
            {
                "verse": "Corda virum, cupidus laudum, sitibundus honorum."
            },
            {
                "verse": "Haec igitur contra saeva, atque immania monstra"
            },
            {
                "verse": "Poscere quem docuit nato fidissima mater,"
            },
            {
                "verse": "Esse Deum memorans, a quo dependeat uno"
            },
            {
                "verse": "Hoc totum quod fecit opus, monstrabat Olympum,"
            },
            {
                "verse": "Et maria, et terras, et quae nascuntur in illis:"
            },
            {
                "verse": "Personas tris esse Deo: venisse secundam"
            },
            {
                "verse": "Ut nos ad superos ageret, Christumque vocari"
            },
            {
                "verse": "In terris sine patre satum, quai caede cruenta"
            },
            {
                "verse": "Debita persolvit moriens antiqua parentum."
            },
            {
                "verse": "Addebat Stygios amnes, altumque Barathrum,"
            },
            {
                "verse": "Et Furias, quae dant animis tormenta malignis:"
            },
            {
                "verse": "Quae Superis odiosae abeunt: addebat Olympi"
            },
            {
                "verse": "Gaudia, perpetuam requiem, convivia, mensas,"
            },
            {
                "verse": "Quas sine fine habebant, qui cum pietate recedunt:"
            },
            {
                "verse": "Arsurum terrarum orbem, mare, et aera quondam:"
            },
            {
                "verse": "Et ventura novi secla immortalia mundi,"
            },
            {
                "verse": "Quae miseris maiora ferant tormenta, beatis"
            },
            {
                "verse": "Gaudia, et a cursu faciant desistere mundum:"
            },
            {
                "verse": "Venturamque diem, qua mortua corpora rursum"
            },
            {
                "verse": "Accipiant reduces animas, vitamque recentem:"
            },
            {
                "verse": "Qua prope torrentem Cedron cogatur in unum"
            },
            {
                "verse": "Concilium genus omne hominum, quos prisca tulerunt"
            },
            {
                "verse": "Saecula adusque dies illos ab origine rerum,"
            },
            {
                "verse": "Et fore cum strepitu vocum, et clangore tubarum"
            },
            {
                "verse": "Horrifico grande examen, quo praemia iudex"
            },
            {
                "verse": "Digna det, ac meritis correspondentia Christus:"
            },
            {
                "verse": "Christus enim, dixit genitrix dulcissima proles"
            },
            {
                "verse": "Adveniens magna cum maiestate sedebit"
            },
            {
                "verse": "Aerias inter super alta sedilia turmas."
            },
            {
                "verse": "Prosequitur natum instituens, ac talia fatur"
            },
            {
                "verse": "Hanc tamen, ante diem miseram tristem atque tremendam"
            },
            {
                "verse": "Bis septem venturae aliae: quarum una tumultus,"
            },
            {
                "verse": "Quaeque suos habeat diris asperrima signis."
            },
            {
                "verse": "Prima dies adiget omnis Nereides undas"
            },
            {
                "verse": "In Furias, facietque fretum transcendere montes"
            },
            {
                "verse": "Aerios ter quinque pedes, stabuntque levatae"
            },
            {
                "verse": "In speciem murorum undae: superabitur Atlas."
            },
            {
                "verse": "Pelion, Ossam, Othrym, Riphaea cacumina Pontus"
            },
            {
                "verse": "Vincet, et in caelum fluctus mare porriget altos."
            },
            {
                "verse": "Altera sub terras rediget freta, Tartara adusque,"
            },
            {
                "verse": "Et sua, cum cernent Tethym, Tritonas, et ipsum"
            },
            {
                "verse": "Protea, disperdi metuent incendia Manes."
            },
            {
                "verse": "Tertia balenas, physeteresque praealto"
            },
            {
                "verse": "Vertice, deformes phocas, et caetera monstra,"
            },
            {
                "verse": "Quae pascit Proteus pastor Neptunius, extra"
            },
            {
                "verse": "Aequora depellet, magnosque ad sidera tollent"
            },
            {
                "verse": "Mugitus pavidi circum omnia litora pisces."
            },
            {
                "verse": "Quarta trahet Stygios ignes per viscere terrae,"
            },
            {
                "verse": "Atque absumet aquas, facietque arescere fontes,"
            },
            {
                "verse": "Flumina, et Oceanus pulsis vastabitur undis,"
            },
            {
                "verse": "Ac raptas ostendet opes, argentea vasa,"
            },
            {
                "verse": "Aureaque, et grandes hominum sine viscere acervos."
            },
            {
                "verse": "Tum demum incipient longis abscondita saeclis"
            },
            {
                "verse": "In lucem prodire iterum Mavortia tela:"
            },
            {
                "verse": "Quae Poeni et Persae bellis navalibus olim"
            },
            {
                "verse": "Amisere. Rates scombris habitacula factae,"
            },
            {
                "verse": "Adspicient rursum stellas Erymanthidos Ursae."
            },
            {
                "verse": "Quincta premet genus arboreum, plantasque virentes:"
            },
            {
                "verse": "Sanguineo sudore nemus se vestiet omne,"
            },
            {
                "verse": "Prataque florentes stillans cruor imbuet herbas."
            },
            {
                "verse": "Sexta domos aequabit humo, cum turribus alta"
            },
            {
                "verse": "Moenia: consternet sublimia vertice quidquid"
            },
            {
                "verse": "Fabre operis hominum tantis fecere labores."
            },
            {
                "verse": "Aegrotabit enim tellus, et frebriet aer,"
            },
            {
                "verse": "Astraque et hos tantos motus turbata dolore"
            },
            {
                "verse": "Insolito natura dedit: natura furenti"
            },
            {
                "verse": "Par, cui det vires, animumque phreneticus error."
            },
            {
                "verse": "Tum volucres pavor invadet, nec pabula quaerent"
            },
            {
                "verse": "Amplius, ac sedem venient trepidanter in unam"
            },
            {
                "verse": "Immites, mitesque simul. Fulgore tonabunt"
            },
            {
                "verse": "Erumpente poli, currentque ardentia ab ortu"
            },
            {
                "verse": "Fulmina ad occasum. Quo mens humana fragore"
            },
            {
                "verse": "Concidet: indignans sic excandescet Olympus,"
            },
            {
                "verse": "Septima contundet silices, collisa sonabunt"
            },
            {
                "verse": "Marmora, et in pugnam lapidum rapientur acervi,"
            },
            {
                "verse": "Et quae dissilient partes in mutua rursum"
            },
            {
                "verse": "Vulnera concurrent. Terrarum octava movebit"
            },
            {
                "verse": "Fundamenta, trement Alpes: et rura dehiscent:"
            },
            {
                "verse": "Nec feret undanti tellus vestigia tergo."
            },
            {
                "verse": "Nona dies aequabit agris altissima montes"
            },
            {
                "verse": "In iuga porrectos. Cineremque resolvet in antrum,"
            },
            {
                "verse": "Et montana humiles faciet Deus omnia campos."
            },
            {
                "verse": "Prodigiis homines tantis, ac talibus acti,"
            },
            {
                "verse": "Antra, quibus sese abdiderant, umbrosa relinquent,"
            },
            {
                "verse": "Et decima sine voce sine mente ferentur"
            },
            {
                "verse": "Huc illuc, quo stare loco quo tendere possint"
            },
            {
                "verse": "Ignari, et longa mortis formidine victi."
            },
            {
                "verse": "Undecima, visu horrendum, cogentur apertis"
            },
            {
                "verse": "Nuda super tumulis ossa exspectantia vitam."
            },
            {
                "verse": "Corporibus bis sexta dies infesta supernis"
            },
            {
                "verse": "Adspiciet labi astra polo: discedere Lunam"
            },
            {
                "verse": "In tenebras: fieri exstinctis caelum ignibus atrum."
            },
            {
                "verse": "Nam ieiuna diu, postquam combusta vaporum"
            },
            {
                "verse": "Nil dederit tellus, pasci quibus ante solebant,"
            },
            {
                "verse": "Sidera deficient: velut esurientia quaedam"
            },
            {
                "verse": "Corpora, et exstincto scintilla volatilis igne."
            },
            {
                "verse": "Se pater a magnis ait haec audisse magistris."
            },
            {
                "verse": "Omnia tunc etiam vacuis animantia campis"
            },
            {
                "verse": "Territa, et horrendos mundi admirantia casu,"
            },
            {
                "verse": "Implebunt tristes altis mugitibus auras."
            },
            {
                "verse": "Altera bis sextae quae successura, videbit"
            },
            {
                "verse": "Stragem illam communem hominum, cum a faucibus Orci"
            },
            {
                "verse": "Mors egressa metet quidquid mortale per omnes"
            },
            {
                "verse": "Inveniet terras, magnoque in lurida rursum"
            },
            {
                "verse": "Tartara descendet numquam reditura triumpho."
            },
            {
                "verse": "Auferet immissis orbem penultima flammis,"
            },
            {
                "verse": "Et complexa solum rapient incendia quidquid"
            },
            {
                "verse": "Convexo Sol Luna minor complectitur orbe."
            },
            {
                "verse": "Nil veriti Divorum aulas caelestia lambent"
            },
            {
                "verse": "Atria consumptis terrae radicibus ignes."
            },
            {
                "verse": "Tanta erit ardori permissa licentia: talis"
            },
            {
                "verse": "Inter mundanas surget discordia partes."
            },
            {
                "verse": "Haec tibi care puer volui memorasse, Tonantem"
            },
            {
                "verse": "Ut nunc, et tota discas aetate veteri."
            },
            {
                "verse": "Hos igitur mi nate dies, hoc flebile tempus"
            },
            {
                "verse": "Mente tene, et cave sis a tanti turbine luctus."
            },
            {
                "verse": "Sancta potest probitas tutum te reddere, sancta"
            },
            {
                "verse": "Relligio, pietas potis est te sancta beare."
            },
            {
                "verse": "Talibus imbutus studii erescebat, et alto"
            },
            {
                "verse": "Pectore volvebat natus documenta parentis."
            },
            {
                "verse": "Iam septennis erat, dici iam desinit infans,"
            },
            {
                "verse": "Fit puer, et sensim fortes adscendit ad annos,"
            },
            {
                "verse": "Nec lascivit adhuc: vitam incepisse videtur"
            },
            {
                "verse": "A senio. Levibus comites per compita ludis"
            },
            {
                "verse": "Indulgere videt: pueros puerilibus uti"
            },
            {
                "verse": "Officiis: legit ipse domi, meditatur, et orat."
            },
            {
                "verse": "Nil leve, nil iuvenile sapit: canescere sensu"
            },
            {
                "verse": "Ceperat, et virides transcendere moribus annos."
            },
            {
                "verse": "His studiis, ista laeti grevitate parentes"
            },
            {
                "verse": "Dulcibus exsultant votis. Pater illius acre"
            },
            {
                "verse": "Versus ad ingenium, pinguem quasi cultor ad agrum,"
            },
            {
                "verse": "Cui videat satis esse parum sudoris et artis,"
            },
            {
                "verse": "Ante focum noctu linguae documenta Latinae"
            },
            {
                "verse": "Prima dedit, quibus usa fuit Romana iuventus,"
            },
            {
                "verse": "Tempore quo prisci clavum tenuere Quirites,"
            },
            {
                "verse": "Nomina doctrinas a libertate trahentes,"
            },
            {
                "verse": "Illa quod ingenuae quondam documenta iuventae"
            },
            {
                "verse": "Phoenices, Grai, Assyrii, rerumque potita"
            },
            {
                "verse": "Roma dabat, variis sub preceptoribus hausit"
            },
            {
                "verse": "Ubertim. Fuit ista pio pia cura parenti."
            },
            {
                "verse": "Tum quoque paene infans sacri collega senatus,"
            },
            {
                "verse": "Atque sacerdotii consors evasit d aedem,"
            },
            {
                "verse": "Cui titulus Salvator erat, potuitque teneri"
            },
            {
                "verse": "Divite proventu, nisi iam sibi conscia caeli"
            },
            {
                "verse": "Mens parvi fecisset opes telluris, et undae."
            },
            {
                "verse": "Natura ingenuas erat inclinatus ad artes,"
            },
            {
                "verse": "Sed tamen ad delubra magis, cum nomine magni"
            },
            {
                "verse": "Nicolei mores simul usurpasse videtur."
            },
            {
                "verse": "Ante alios ad templa venit: procumbit ad aram,"
            },
            {
                "verse": "Non oculis, non mente vagus. Quaecumque Sacerdos"
            },
            {
                "verse": "Perlegit, attenta capit et considerat aure:"
            },
            {
                "verse": "Illius in sensus dociles stillabat ab alto"
            },
            {
                "verse": "Occulte divinus amor: formabat in illo"
            },
            {
                "verse": "Viva sibi delubra Deus: florebat in horas,"
            },
            {
                "verse": "Ut florere solent tepido nova gramina Maio,"
            },
            {
                "verse": "Relligio: pietas animum complexa ferebat"
            },
            {
                "verse": "Mortalis vitae, et fluxarum oblivia rerum."
            },
            {
                "verse": "De puero memorant opus admirabile, magnum"
            },
            {
                "verse": "Argumentum animae iam Divum in regna receptae."
            },
            {
                "verse": "Candida monstraret cum libamenta sacerdos,"
            },
            {
                "verse": "Murice fulgentes attollens altius ulnas,"
            },
            {
                "verse": "Apparebat ei non parvo candidus orbe"
            },
            {
                "verse": "Panis ut apparet nobis, sed parvulus infans,"
            },
            {
                "verse": "Aut specie puer eximia, qui sancta movebat"
            },
            {
                "verse": "Ora, manus, oculos, solitus mysteria quaedam"
            },
            {
                "verse": "Ad puerum divina loqui, quae audire profani"
            },
            {
                "verse": "Non poterant. Sicut cum parva foramina Solis"
            },
            {
                "verse": "Ingreditur radius, non aera permeat omnem,"
            },
            {
                "verse": "Sed fluit angustam signans in pulvere lucem:"
            },
            {
                "verse": "Sic ea vox solas pueri veniebat ad aures."
            },
            {
                "verse": "Esse a secretis aetas innoxia Christo"
            },
            {
                "verse": "Coepit, et ad sciri sancta in consortia Divum,"
            },
            {
                "verse": "Ac Superum fungi officio: quod Elisabet olim"
            },
            {
                "verse": "Unica progenies teneris accepit ab annis."
            },
            {
                "verse": "Unde fit ut quosdam videat Deus ore sereno,"
            },
            {
                "verse": "Suscipiatque hilari tamquam sua pignora vultu:"
            },
            {
                "verse": "Ore truci quosdam cernat, quasi semine Ditis"
            },
            {
                "verse": "Progenitos. In quosdam autem neque lumina vertat,"
            },
            {
                "verse": "Praeteriens tamquam foricas et olentia lustra."
            },
            {
                "verse": "Principio Iudam tenebroso emergere ab Orco"
            },
            {
                "verse": "Et niti ad Superum coetus patriamque volentem"
            },
            {
                "verse": "Iuvit, et extento traxit de Acheronte lacerto"
            },
            {
                "verse": "In Styga lapsurum, summaque ex arce ruentem"
            },
            {
                "verse": "Destituit: Paulum atrocem Stephanique madentem"
            },
            {
                "verse": "Sanguine protexit, dulcesque recepit in ulnas."
            },
            {
                "verse": "Sunt qui communes caussas ab origine dicant"
            },
            {
                "verse": "Progenitas, ut caelum, ignes, auram, mare, terras,"
            },
            {
                "verse": "Producente Deo: qui mo ut fecerit illas,"
            },
            {
                "verse": "Aeternam in requiem conversus, et otia, tamquam"
            },
            {
                "verse": "Iam senior curas operandi evaserit omnes."
            },
            {
                "verse": "His itaque in coitum caussis venientibus, aiunt"
            },
            {
                "verse": "Effectus varios fluere, et deformia rerum"
            },
            {
                "verse": "Corpora, quae inficiant animas. Nam qualia nactae"
            },
            {
                "verse": "Corpora sunt animae: per talia vota feruntur."
            },
            {
                "verse": "Flava bile calent: ideo rapiuntur in iram"
            },
            {
                "verse": "Praecipites, in bella volant, in vulnera currunt."
            },
            {
                "verse": "Sic erat affectus Turnus, sic fortis Achilles,"
            },
            {
                "verse": "Hector, et Aeneas, et qui laudantur in armis."
            },
            {
                "verse": "Atra metum generat, nec init certamina, ferrum"
            },
            {
                "verse": "Damnat, et alipedum cursu non gaudet equorum."
            },
            {
                "verse": "Humor hic in venas penetrans, in corda, viasque,"
            },
            {
                "verse": "Per quas vita subit penetralia verticis antra,"
            },
            {
                "verse": "Nocte premit sensus, animasque obnubit opacis"
            },
            {
                "verse": "Nubibus, et variis deludit lumina formis,"
            },
            {
                "verse": "Vanaque dum vigilant homines insomnia cernunt."
            },
            {
                "verse": "Talibus ex caussis nasci fanaticus error"
            },
            {
                "verse": "Fertur, et incerto titubans insania gressu."
            },
            {
                "verse": "Sic furit Alcides, sic se transverberat Aiax"
            },
            {
                "verse": "Sic est cum puero submersa Palaemone mater."
            },
            {
                "verse": "Hippolyti monstris ita mens delusa marinis."
            },
            {
                "verse": "Empedocles ita se Siculos demersit in ignes."
            },
            {
                "verse": "Pituitae vero faciunt frigentia corda,"
            },
            {
                "verse": "Otia, et ignavam, damnatricemque laborum"
            },
            {
                "verse": "Desidiam somnos, et conniventia semper"
            },
            {
                "verse": "Lumina: nec laudes curant, nec honore moventur."
            },
            {
                "verse": "Purpureos vero meliora negotia, sanguis,"
            },
            {
                "verse": "Gaudia, laetitiamque parit, convivia, cantus,"
            },
            {
                "verse": "Blandimenta iocos, tetricaeque oblivia vitae."
            },
            {
                "verse": "Talis erat, quisquis gemmis intexere et auro"
            },
            {
                "verse": "Ornamenta, domos Paaiis fulcire columnis"
            },
            {
                "verse": "Caepit, et in grandes marmor formare colossos."
            },
            {
                "verse": "His studis affectus erat Lucullus, et urbem"
            },
            {
                "verse": "Qui studuere alias urbes praecellere Romam."
            },
            {
                "verse": "Haec igitur caussis opera adscripsere secundis"
            },
            {
                "verse": "Quae Deus inspiciens, ut commentantur, et aiunt."
            },
            {
                "verse": "Delectu cunctorum habito, quasi providus emptor"
            },
            {
                "verse": "Optima quaeque legit, qua sunt vulgaria transit."
            },
            {
                "verse": "Haec autem fingunt, ut si deprenditur ullus"
            },
            {
                "verse": "Error in effectu, causas referatur in illas:"
            },
            {
                "verse": "Quae casu turbatae aliquo, caelestibus omnes"
            },
            {
                "verse": "Reddere nescierint aequaliter aptos,"
            },
            {
                "verse": "Fallitur hoc quicumque putat. Nam carpere caussas"
            },
            {
                "verse": "Nemo potest, quin carpat eum qui condidit illas."
            },
            {
                "verse": "Hos natura Dei male cognita misit istas"
            },
            {
                "verse": "Verborum ambages: credunt culpabile quosdam"
            },
            {
                "verse": "Non omnes servare homines, atque istius ergo"
            },
            {
                "verse": "Inveniunt caussas, quibus hoc adscribere possint."
            },
            {
                "verse": "Non est culpa Deo, qui fas, humanaque iura"
            },
            {
                "verse": "Conculcare potest, quosdam contemnere, quosdam"
            },
            {
                "verse": "Sumere: nil cuiquam debet, facit omnia gratis."
            },
            {
                "verse": "Sunt quoque qui dicant venturi temporis acta,"
            },
            {
                "verse": "Quae Deus ante diem, tamquam speculator ab alta"
            },
            {
                "verse": "Arce videt, caussas huius discriminis esse."
            },
            {
                "verse": "Hinc fit ut arbitrii, dicunt praecognitus illos"
            },
            {
                "verse": "Usus agat sursum, caelique attollat in arcem,"
            },
            {
                "verse": "Ante suas ratio possit: quam surgere ad artes."
            },
            {
                "verse": "Hi quoque, ni fallor, frustra nituntur, et audent"
            },
            {
                "verse": "In fragiles hanc, tantam humeros convolvere molem,"
            },
            {
                "verse": "Ut memorant, si forte movent praevisa Tonantem"
            },
            {
                "verse": "Acta, vel impellunt igitur, coguntque, ligantque?"
            },
            {
                "verse": "Vimque adhibent, quod de summo sentire nefandum est"
            },
            {
                "verse": "Principe: vel suadent solum, quod credere dignum est,"
            },
            {
                "verse": "Omnino ergo manens in libertate voluntas,"
            },
            {
                "verse": "Non vim passa Dei praecognita suscipit acta,"
            },
            {
                "verse": "Et quia vult solum, nam se regit ipsa, movetque"
            },
            {
                "verse": "Libera, lege carens, nullique obnoxia fato."
            },
            {
                "verse": "Nam quae de fatis memorat Chaldaea, videntur"
            },
            {
                "verse": "Somnia: nec vires animis infundere nostris"
            },
            {
                "verse": "Astra, nec affectus possunt: Deus intima caelo"
            },
            {
                "verse": "Intima telluri virtus agit omnia libet."
            },
            {
                "verse": "Quos vocat ad superos, quia vult vocat ire sub umbra."
            },
            {
                "verse": "Qui vult ire, sinit. Quali processit in auras"
            },
            {
                "verse": "Sidere vitales, vel quo concepta propago"
            },
            {
                "verse": "Semine, nil curat. Vitae venerabilis olim"
            },
            {
                "verse": "Vir fuit, et vates venturi praescius aevi"
            },
            {
                "verse": "Mirlinius, Laris infando da semine cretus:"
            },
            {
                "verse": "Hic satus infami coitu pietate refulsit"
            },
            {
                "verse": "Eximia, Superum factus post funera consors."
            },
            {
                "verse": "Non igitur qua sint hominum compagine ficta"
            },
            {
                "verse": "Corpora metitur: flavae dominatur et atrae"
            },
            {
                "verse": "Bili opifex: potis est etenim frigentia corda"
            },
            {
                "verse": "Inflammare, docent quae tot tormenta puellae"
            },
            {
                "verse": "Sustinuere, quibus gelidum natura timorem"
            },
            {
                "verse": "Indiderat: potis est compescere flammas"
            },
            {
                "verse": "More equitis, qui lora trahit, qui tracta relaxati"
            },
            {
                "verse": "More gubernantis, qui dum laetanti in alto"
            },
            {
                "verse": "Ludere, non scopulos fugiens nunc transtra levata,"
            },
            {
                "verse": "Nunc pressoclavo ire facit de pectore Pauli"
            },
            {
                "verse": "Sustulit hostilem, sanctumque subintulit ignem."
            },
            {
                "verse": "Si cui fas terram sit fecundare volendos"
            },
            {
                "verse": "Nil opus est, villam quotiens mercatur et agrum,"
            },
            {
                "verse": "Vestigare prius vires, habitusque locorum:"
            },
            {
                "verse": "In manibus quod quaerit habet fecundat emendo."
            },
            {
                "verse": "Non fuit ad tantos igitur Nicolaus honores"
            },
            {
                "verse": "Adscitus, quia venturos Deus illius actus"
            },
            {
                "verse": "Viderit, aut quia mens corpus sortita fuisset"
            },
            {
                "verse": "Morigerum, non quod tulerint ita mitia fata."
            },
            {
                "verse": "Fors fortuna fuit Patris indulgentia summi"
            },
            {
                "verse": "Libero et imperium nacto sine lege Tonanti"
            },
            {
                "verse": "Sic placitum. Satis est nobis hoc scire, superque."
            }
        ]
    ]
}