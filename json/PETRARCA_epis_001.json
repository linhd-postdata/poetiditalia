{
    "author": "Francesco Petrarca",
    "title": "epistolae metricae",
    "url": "http://www.poetiditalia.it/texts/PETRARCA|epis|001",
    "text": [
        [],
        [
            {
                "verse": "Si michi seva pium servassent sidera regem,"
            },
            {
                "verse": "Pars animi Barbate mei, non litera cordis"
            },
            {
                "verse": "Nuntia per vastos tractus telluris et unde"
            },
            {
                "verse": "Ambiguum tentaret iter; tua lumina presens"
            },
            {
                "verse": "Aspicerem, vox viva tuas contingeret aures."
            },
            {
                "verse": "Mors vetat. Heu varii quos quondam largus honores"
            },
            {
                "verse": "Contulit ille michi, vultus heu blanda sereni"
            },
            {
                "verse": "Maiestas placideque decus pondusque senecte;"
            },
            {
                "verse": "Heu prerepta michi frons augustissima celo"
            },
            {
                "verse": "Reddita iam patrio; vox heu doctissima melle"
            },
            {
                "verse": "Dulcior Hybleo, que prensa tenacibus hamis"
            },
            {
                "verse": "Corda virum rapiebat humo, que laudibus amplis"
            },
            {
                "verse": "Ingenium celebrare meum calamumque solebat,"
            },
            {
                "verse": "Calcar agens animo validum! Non omnia terre"
            },
            {
                "verse": "Obruta: vivit amor, vivit dolor; ora negatum"
            },
            {
                "verse": "Regia conspicere, at flere et meminisse relictum est."
            },
            {
                "verse": "Hec duo letheis nunquam de pectore nostro"
            },
            {
                "verse": "Eripiat Mors atra vadis; verum ordine vite"
            },
            {
                "verse": "Proposito, excutimur: mundi pars una placebat,"
            },
            {
                "verse": "Spargimur hac illac pelagoque abrumpimur alto"
            },
            {
                "verse": "Alpibus ac mediis, quotiensque faventibus astris"
            },
            {
                "verse": "Reddimur Ausonie, bustum tibi forte Maronis"
            },
            {
                "verse": "Obtigit in partem, vatis, michi cessit origo,"
            },
            {
                "verse": "Amnibus ac toto disiungimur Apennino."
            },
            {
                "verse": "Hinc mea vox mittenda tibi est, et credere curas"
            },
            {
                "verse": "Cogimur archanas calamo; nec pauca silendi"
            },
            {
                "verse": "Causa labor, sed plura metus, ne nostra profani"
            },
            {
                "verse": "Abdita perspiciant oculi; vulgata videri"
            },
            {
                "verse": "Non metuunt. Memor ergo precum, dilecte, tuarum,"
            },
            {
                "verse": "Institui exiguam sparsi tibi mittere partem"
            },
            {
                "verse": "Carminis, exacte percurrens otia vite."
            },
            {
                "verse": "Perlege: cognosces animum sine viribus alas"
            },
            {
                "verse": "Ingenii explicuisse leves; nam, vera fatebor,"
            },
            {
                "verse": "Implumem tepido preceps me gloria nido"
            },
            {
                "verse": "Expulit, et celo iussit volitare remoto."
            },
            {
                "verse": "Penitet incepti; cursum revocare iuvente"
            },
            {
                "verse": "Si liceat, mansisse domi, cum tempore nervos"
            },
            {
                "verse": "Consolidasse velim. Late iam noscor et audax"
            },
            {
                "verse": "Fama preit meritum laxisque effertur habenis."
            },
            {
                "verse": "Affectus animi varios bellumque sequacis"
            },
            {
                "verse": "Perlegis invidie curasque revolvis inanes,"
            },
            {
                "verse": "Quas humilis tenero stilus olim effudit in evo;"
            },
            {
                "verse": "Perlegis et lacrimas et quod pharetratus acuta"
            },
            {
                "verse": "Ille puer puero fecit michi cuspide vulnus."
            },
            {
                "verse": "Omnia paulatim consumit longior etas,"
            },
            {
                "verse": "Vivendoque simul morimur rapimurque manendo."
            },
            {
                "verse": "Ipse michi collatus enim non ille videbor:"
            },
            {
                "verse": "Frons alia est moresque alii, nova mentis imago,"
            },
            {
                "verse": "Voxque aliud mutata sonat, nec pestibus isdem"
            },
            {
                "verse": "Urgeor; erubuit livor cessitque labori."
            },
            {
                "verse": "Cessit an incaluit longisque recruduit annis"
            },
            {
                "verse": "Laude tumens aucta, et mecum et cum tempore crevit?"
            },
            {
                "verse": "In dubio est; certe hunc didici contemnere ab alto,"
            },
            {
                "verse": "Iamque equidem vel nulla lues vel spreta quietem"
            },
            {
                "verse": "Dat calamo atque animo, iamque observatio vite"
            },
            {
                "verse": "Multa dedit lugere nichil, ferre omnia; iamque"
            },
            {
                "verse": "Paulatim lacrimas rerum experientia tersit."
            },
            {
                "verse": "Iam quod non potuit ratio, natura diesque"
            },
            {
                "verse": "Longa potest; vicere due cui cesserat una."
            },
            {
                "verse": "Tempus edax minuit quem Mors exstinxit amorem,"
            },
            {
                "verse": "Flamma furens annis, tumulo cessere faville."
            },
            {
                "verse": "Nunc breve marmor habet longos quibus arsimus ignes,"
            },
            {
                "verse": "Pectore nunc gelido calidos miseramur amantes,"
            },
            {
                "verse": "Iamque arsisse pudet. Veteres tranquilla tumultus"
            },
            {
                "verse": "Mens horret, relegensque alium putat ista locutum."
            },
            {
                "verse": "Sed iam nequicquam latebras circumspicit: ardens"
            },
            {
                "verse": "Turba premit comitum, quos par insania iactat,"
            },
            {
                "verse": "Dulce quibus conferre suis aliena; nec illos"
            },
            {
                "verse": "Submovisse sat est; acies nam maior apertam"
            },
            {
                "verse": "Protrahit in lucem. Durum, sed et ipse per urbes"
            },
            {
                "verse": "Iam populo plaudente legor, nec Musa regressum"
            },
            {
                "verse": "Secreti iam callis habet, vetitumque latere est."
            },
            {
                "verse": "Prodeat impexis ad te festina capillis"
            },
            {
                "verse": "Ac fluxo discincta sinu, veniamque precetur,"
            },
            {
                "verse": "Non laudem. Veniet tempus dum forte superbis"
            },
            {
                "verse": "Passibus atque alio redeat spectanda paratu."
            },
            {
                "verse": "Nunc tibi qualis erat sub prima etate, priusquam"
            },
            {
                "verse": "Figeret in thalamo speculum, vultumque comasque"
            },
            {
                "verse": "Inciperet cohibere vagas, occurrit, amice,"
            },
            {
                "verse": "Cui semper - rex quantus Amor! - non seria tantum"
            },
            {
                "verse": "Sed nuge placuere mee. Tu consule, queso,"
            },
            {
                "verse": "Parva licet, magni; nam dum, maiora paramus"
            },
            {
                "verse": "Hunc tibi devoveo studii iuvenilis honorem."
            }
        ],
        [
            {
                "verse": "Per iuga Parnasi scandentem summa videbis"
            },
            {
                "verse": "Eneam, missamque feres sibi iussa salutem;"
            },
            {
                "verse": "Post gravidum gemitu narrabis, epystola, carmen,"
            },
            {
                "verse": "Nam dabit is facilem nostris sermonibus aurem."
            },
            {
                "verse": "Heu michi, quam longe traxerunt stamina vite"
            },
            {
                "verse": "Insignes feritate dee! quod flebile sidus,"
            },
            {
                "verse": "Ut mala conspicerem, vivaces protulit annos!"
            },
            {
                "verse": "Quo lacrimas de fonte traham? Suspiria dignis"
            },
            {
                "verse": "Nectere quis valeat numeris patrieque ruentis"
            },
            {
                "verse": "Infandum excidium meritis equasse querelis?"
            },
            {
                "verse": "O utinam michi cunta forent resonantia membra"
            },
            {
                "verse": "Vocibus humanis aut ferrea lingua, dolores"
            },
            {
                "verse": "Ut mundus sentire meos ac tristia posset"
            },
            {
                "verse": "Murmura! Verum animam vox deserit ipsa, nec unde"
            },
            {
                "verse": "Incipiam novi, fateor. Pro fata! pudendis"
            },
            {
                "verse": "Angimur imperiis patimurque in viscera passim"
            },
            {
                "verse": "Nostra triumphatos fractosque accingier enses."
            },
            {
                "verse": "Ah, pudeat mundi dominam, Fortuna, maligni"
            },
            {
                "verse": "Servitii damnare iugo manibusque, revinctas"
            },
            {
                "verse": "Quas totiens post terga dedit, tentare potentem"
            },
            {
                "verse": "Ausoniam, ducibus penis flendamque severo"
            },
            {
                "verse": "Hanibali, siccisque oculis quam nulla videret"
            },
            {
                "verse": "Barbaries Gallis subiectam ferre tributum!"
            },
            {
                "verse": "Quorum, siqua fides, tumuerunt sepe cruore"
            },
            {
                "verse": "Flumina, cerulee rubuerunt sepe puelle,"
            },
            {
                "verse": "Fervidus infestam dum frangit Iulius iram"
            },
            {
                "verse": "Et fera dum validis rabies contunditur armis."
            },
            {
                "verse": "Nec satis est Nimphas Faunosque agrestia priscis"
            },
            {
                "verse": "Numina, quia etiam facimus quoque Nerea testem;"
            },
            {
                "verse": "Namque, pererrate ut ventum est ad limina terre,"
            },
            {
                "verse": "Ingredimur pelagus, patrioque in gurgite magnus"
            },
            {
                "verse": "Horruit Occeanus Romani verbera remi,"
            },
            {
                "verse": "Atque sepulcra dedit fulvis miseranda Britannis."
            },
            {
                "verse": "Quid referam hostili positas in litore turres"
            },
            {
                "verse": "Oppidaque et victis minitantes civibus urbes,"
            },
            {
                "verse": "Italice virtutis opus monumentaque nostri"
            },
            {
                "verse": "Cesaris eternum imperii testantia nomen?"
            },
            {
                "verse": "Torquatum transire libet, ne sanguinis ista"
            },
            {
                "verse": "Sit laus et partem cedat victoria fame"
            },
            {
                "verse": "Maiorum cineri; iuvat hinc tacuisse Camillum"
            },
            {
                "verse": "Et quem nigra virum volucris contexerat, et te,"
            },
            {
                "verse": "Tertia qui revehis spoliato ex hoste trophea"
            },
            {
                "verse": "Suffigiens ad templa Iovis, Marcelle, silebo."
            },
            {
                "verse": "Rusticus Arpini Marius, qui vomere collem"
            },
            {
                "verse": "Scindere et inculto tellurem vertere rastro"
            },
            {
                "verse": "Doctus erat, sevum ut tetigit manus aspera ferrum,"
            },
            {
                "verse": "Quas strages! notum ut faceret nempe itala bello"
            },
            {
                "verse": "Rusticitas quantum externa prestantior omni"
            },
            {
                "verse": "Nobilitate foret. Sed nunc, heu, cunta retrorsum"
            },
            {
                "verse": "Ire parant, pulcrum veluti surgentibus Austris"
            },
            {
                "verse": "Eripiat nox ceca diem, nec cognita nautis"
            },
            {
                "verse": "Ursa nec astrigeri splendescant lumina celi."
            },
            {
                "verse": "O pudor, o plus quam pudor! En hoc tempore surgit"
            },
            {
                "verse": "In dominum servus, patroni in colla cruentus"
            },
            {
                "verse": "Libertus; vulgare odium, post verbera semper"
            },
            {
                "verse": "Acrior ardescit famulus. Quis carcere lapsum"
            },
            {
                "verse": "Custodem rectis cernentem vidit ocellis?"
            },
            {
                "verse": "Taurus ab inviso furtim distractus aratro"
            },
            {
                "verse": "Optat aratorem torvus, dum cornibus ornos"
            },
            {
                "verse": "Verberat et magnis complet mugitibus auras."
            },
            {
                "verse": "Ante petet lybicas Sirtes densissimus Atlas"
            },
            {
                "verse": "Caucaseumque caput fluctus perfundet Hiberus;"
            },
            {
                "verse": "Ante aquilam blande vincent feritate columbe"
            },
            {
                "verse": "Et cornix pluma niveos transcendet olores,"
            },
            {
                "verse": "Quam, dum serviles meditatur sepe cathenas,"
            },
            {
                "verse": "Flagraque dum subeunt mentem virgasque tremiscit,"
            },
            {
                "verse": "Furcifer in frontem, metuat nisi tristis, erilem"
            },
            {
                "verse": "Liventesque umeros laxataque brachia vinclis"
            },
            {
                "verse": "Non moveat, seu iusta trucem reverentia tangat."
            },
            {
                "verse": "Et nocet interdum, felicia tempora postquam"
            },
            {
                "verse": "Cessarunt, rebus nimis affluxisse secundis;"
            },
            {
                "verse": "Namque, abeat fortuna licet, mansura superstes"
            },
            {
                "verse": "Invidia exercet lapsos fragmentaque fati"
            },
            {
                "verse": "Atterit, exausti repetens tormenta favoris."
            },
            {
                "verse": "Nos quoque sentimus veteris dispendia palme:"
            },
            {
                "verse": "Undique consurgunt populi penamque reposcunt,"
            },
            {
                "verse": "Et nisi sors obstet celsoque serenus Olimpo"
            },
            {
                "verse": "Iupiter aspiciat, peragent. Cur gentibus esse"
            },
            {
                "verse": "Ludibrium domitis miseri properamus et orbis"
            },
            {
                "verse": "Fabula? Felicem populum, quam libera dudum"
            },
            {
                "verse": "Et victrix condebat humus! Nos vilia busta"
            },
            {
                "verse": "Barbaricis pedibus iamiam calcanda superbis"
            },
            {
                "verse": "Exspectant. Olim regnorum iniusta cupido"
            },
            {
                "verse": "Urbibus Hesperie, civilia bella nefasque"
            },
            {
                "verse": "Quorsum abiit? quenam quassis concordia rebus?"
            },
            {
                "verse": "Omnia disparibus rumpuntur federa votis"
            },
            {
                "verse": "Et vite turbata quies. Vesana magistros"
            },
            {
                "verse": "Sic quondam invadit rabies, cum fessa procellis"
            },
            {
                "verse": "Volvitur infelix abies, dumque alter in eurum"
            },
            {
                "verse": "Nititur, in zephyros alter, neglecta tremendos"
            },
            {
                "verse": "Incidit in scopulos. Nobis nunc ista Caribdis"
            },
            {
                "verse": "Imminet, hos scopulos metuo; discordia nostra"
            },
            {
                "verse": "Hostibus hoc animi tribuit; tutela periclis"
            },
            {
                "verse": "Linquitur in mediis rimisque admittimus undam;"
            },
            {
                "verse": "Adversis ferimur ventis; iam naufraga puppis"
            },
            {
                "verse": "Huc illuc preceps agitur, nec dextera tantum"
            },
            {
                "verse": "Levaque concutitur, penetrat sed prorsus in alvum"
            },
            {
                "verse": "Iam nimium vicina lues mediumque molesta"
            },
            {
                "verse": "Corripuit corpus Latii fibrasque per omnes"
            },
            {
                "verse": "Ibit, pestifero mox infectura veneno"
            },
            {
                "verse": "Thirrenum Superumque fretum, solemque serenum"
            },
            {
                "verse": "Mox tenebris clausura novis. Sublimis ab Alpe"
            },
            {
                "verse": "Ille minax animo iam premetitur avaro"
            },
            {
                "verse": "Ditia rura procul, qua se pulcherrima rerum"
            },
            {
                "verse": "Porrigit Hesperia omnipotens. Circumspicit urbes"
            },
            {
                "verse": "Instar regnorum, quarum vix nomina quisquam"
            },
            {
                "verse": "Scire queat, castella manu tot structa magistra,"
            },
            {
                "verse": "Sidera quot celo pelagoque feruntur arene."
            },
            {
                "verse": "Marmoris hunc varii congesta palatia tangunt"
            },
            {
                "verse": "Meniaque in nubes solidis subvecta columnis;"
            },
            {
                "verse": "Obstupet omnigenum venis fulgere metallum"
            },
            {
                "verse": "Aspiciens portusque maris per utrunque cavatos"
            },
            {
                "verse": "Anfractum, Cererem campis et rupe Lieum."
            },
            {
                "verse": "Pendentem aeria, gravidis sub vitibus ulmos"
            },
            {
                "verse": "Inflexa cervice premi. Videt ille boumque"
            },
            {
                "verse": "Cornipedumque greges pratis errare, volantum."
            },
            {
                "verse": "Etheris et placidi spatium montanaque tempe,"
            },
            {
                "verse": "Atque lacus stagnantis aque fontesque salubres"
            },
            {
                "verse": "Invalidis, nitidos et opacis vallibus amnes."
            },
            {
                "verse": "Dulcia poma legens, divine frondis odorem"
            },
            {
                "verse": "Omnibus in lucis miratur nescius; alma"
            },
            {
                "verse": "Sed nichil in patria magis admirabile cernit"
            },
            {
                "verse": "Quam studium moresque hominum habitataque multo"
            },
            {
                "verse": "Corda Deo, ignavos egre passura tyrannos."
            },
            {
                "verse": "Hec facies rerumque decor dulcedine captum"
            },
            {
                "verse": "Impellunt glomerantque avido sub pectore flammam"
            },
            {
                "verse": "Incenduntque sitim. Nichil illum sacra videndi"
            },
            {
                "verse": "Corpora, nil patrum tumulos, nil sanguine tincta"
            },
            {
                "verse": "Innocuo loca movit amor; terrena supernis"
            },
            {
                "verse": "Sceptra etenim potiora putans, extendere fines"
            },
            {
                "verse": "Tegmine sub pacis rapidus lupus inchoat. Alte"
            },
            {
                "verse": "Crescere ab exiguis radicibus orta cupressus"
            },
            {
                "verse": "Perniciesque solet. Non hic, michi crede, quiescet:"
            },
            {
                "verse": "Longius aspirat funesta iniuria, que nunc"
            },
            {
                "verse": "Invasit vere deserte menia Luce."
            },
            {
                "verse": "Quid loquor, ah demens? Forsan patet una salutis"
            },
            {
                "verse": "Hec via, que mores referat iam sera vetustos;"
            },
            {
                "verse": "Certe animo spes una sedet: fors impia bella"
            },
            {
                "verse": "Cessabunt, subitum pigeat dum cernere regem."
            },
            {
                "verse": "Num gladios ac pila tenet, quis terruit orbem,"
            },
            {
                "verse": "Itala posteritas, exemplis dives avorum?"
            },
            {
                "verse": "Non tulit imbellis numerosum Grecia Xerxem"
            },
            {
                "verse": "Aut Darium; Thamiris Persarum colla secare"
            },
            {
                "verse": "Imperiosa ducis nati non funere fracta"
            },
            {
                "verse": "Substitit aut sexu, facinus pregressa virile."
            },
            {
                "verse": "Nos ubi, quo virtus? seu quo mavortius ardor?"
            },
            {
                "verse": "Quis vetet aut armare manus, aut volvere campis"
            },
            {
                "verse": "Quadrupedes? celo quis tela, quis equore classes?"
            },
            {
                "verse": "Qui, velut oblitus generis, solumque beatum"
            },
            {
                "verse": "Et regem et dominum toto se iactat in orbe,"
            },
            {
                "verse": "Mille illic reges (virtus dyadema perenne"
            },
            {
                "verse": "Fert equidem) iuveniet discetque haud falsa locutum"
            },
            {
                "verse": "Cineam forti, quamvis male credita, Pyrro."
            },
            {
                "verse": "Cautius ut fuerat silvis captare fugaces"
            },
            {
                "verse": "More patrum cervos belloque lacessere dammas,"
            },
            {
                "verse": "Quam pede vulnificos excire ac dente leones!"
            },
            {
                "verse": "Nam si longevo disponit retia somno"
            },
            {
                "verse": "Sopitosque parat circumdare, fallitur; et nos"
            },
            {
                "verse": "Pervigiles fecit solitam ve aliquando removit"
            },
            {
                "verse": "Segnitiem vulnusque recens sensusque doloris."
            },
            {
                "verse": "Erratum satis est; veniet modo letius evum,"
            },
            {
                "verse": "Ut cogar lentis tum demum ignoscere Parcis"
            },
            {
                "verse": "Visurusque iterum romanos ire triumphos"
            },
            {
                "verse": "Trans Rhenum et latio possessas milite ripas,"
            },
            {
                "verse": "Sequana quas stringit, quas abluit unda Garumne,"
            },
            {
                "verse": "Exposcam tremule longissima fila senecte."
            },
            {
                "verse": "Sed metus interea stimulat, qui semper amori"
            },
            {
                "verse": "Est comes; atque procul Rodani semotus ad arva"
            },
            {
                "verse": "Palleo longinque prospectans fata parentis;"
            },
            {
                "verse": "Haud aliter quam si caram stans litore matrem"
            },
            {
                "verse": "Aspiciam mediis iactatam mestus in undis."
            },
            {
                "verse": "Spes igitur mixtusque pavor quia tristia letis"
            },
            {
                "verse": "Alternant, mixtis claudatur litera verbis:"
            },
            {
                "verse": "Incertum est leter, doleam, sperem metuam ve,"
            },
            {
                "verse": "Tam varia excruciant trepidum presagia pectus."
            },
            {
                "verse": "Iamque vale; et siquid monstrant tibi fata, resolve,"
            },
            {
                "verse": "Solamen dubio gratum laturus amico."
            }
        ],
        [
            {
                "verse": "Si nichil aut gelidi facies nitidissima fontis"
            },
            {
                "verse": "Aut nemorum convexa cavis archana latebris"
            },
            {
                "verse": "At placidis bene nota feris Dryadumque cathervis"
            },
            {
                "verse": "Et Faunis accepta domus, nichil ista poetis"
            },
            {
                "verse": "Oportuna sacris sub apricis rupibus antra"
            },
            {
                "verse": "Permulcent animum; nec clementissimus aer"
            },
            {
                "verse": "Allicit ac montis preruptus in ethera vertex"
            },
            {
                "verse": "Liberiore situ liquidas extentus ad auras;"
            },
            {
                "verse": "Collibus aut Bromius frondens, aut silva Minerve"
            },
            {
                "verse": "Gratior aut Veneri; nec utranque tegentia ripam"
            },
            {
                "verse": "Herculeis umbrosa comis distinctaque subter"
            },
            {
                "verse": "Floribus innumeris et dulce virentibus herbis"
            },
            {
                "verse": "Prata trahunt oculos; aut hic qui separat arva"
            },
            {
                "verse": "Atque soporifero Clausam qui murmure Vallem"
            },
            {
                "verse": "Implet inexhausto descendens alveus amne,"
            },
            {
                "verse": "Et videt hinc illinc Nimpharum mille choreas"
            },
            {
                "verse": "Musarumque audit totidem per litora cantus"
            },
            {
                "verse": "Nil movet, aut turtur morientem raucus amicam"
            },
            {
                "verse": "Dum gemit, has caram inferias quasi mittat ad umbram;"
            },
            {
                "verse": "Aut fatum Philomela ferum linguamque revulsam"
            },
            {
                "verse": "Ereptamque pudicitiam Tereumque superbum"
            },
            {
                "verse": "Dum canit atque alta frondosa pendet ab ulmo"
            },
            {
                "verse": "Ingeminans lacrimosa piam dulcem ve querelam,"
            },
            {
                "verse": "Et noctes agit insomnes refugitque quietem;"
            },
            {
                "verse": "Aut que sub lucem volitans rabiemque mariti"
            },
            {
                "verse": "Et facinus miseranda suum casumque sororis"
            },
            {
                "verse": "Funus et immeritum nati simul omnia plangit,"
            },
            {
                "verse": "Maternum memori pectus maculata cruore,"
            },
            {
                "verse": "Et medias operosa domos atque atria semper"
            },
            {
                "verse": "Circumit accelerans velut hostem cernat hirundo;"
            },
            {
                "verse": "Si nichil ista movent, nec te Narcissus hianti"
            },
            {
                "verse": "Plurimus; ore puer, faciem qui fonte decoram"
            },
            {
                "verse": "Miratur speculoque amens incumbit aquoso,"
            },
            {
                "verse": "Nec iuvat Acteon per devia confraga silve"
            },
            {
                "verse": "Cornibus arrectis fugiens sociosque canesque;"
            },
            {
                "verse": "Nec que purpureum patris secuisse capillum"
            },
            {
                "verse": "Dicitur, assurgens tremulo sub nubila cantu,"
            },
            {
                "verse": "Ut procul ultorem speculetur ab ethere Nisum;"
            },
            {
                "verse": "Nec raptam Hesperiem memorans qui litore ab alto"
            },
            {
                "verse": "Mergitur assidue mortemque optare videtur;"
            },
            {
                "verse": "Nec Iovis ethereus scopulis stans armiger istis"
            },
            {
                "verse": "Annua venturis reparansque cubilia natis;"
            },
            {
                "verse": "Preterea si noster amor pietasque rogando"
            },
            {
                "verse": "Non potuere patris rigidum flexisse parumper"
            },
            {
                "verse": "Propositum fixamque adeo convellere mentem"
            },
            {
                "verse": "Otia romanis opibus quod nostra relictis"
            },
            {
                "verse": "Aspiceres, paucis quod limina fida diebus"
            },
            {
                "verse": "Ingressu dignata boni pedibusque magistri"
            },
            {
                "verse": "Cernere solivagum velles miseratus amicum,"
            },
            {
                "verse": "Tot nostre periere preces; en ultima tandem"
            },
            {
                "verse": "Iniectura manus hec duro vincula cordi"
            },
            {
                "verse": "Afferet ac valido cuntantem huc pertrahet unco."
            },
            {
                "verse": "Populus est ingens vitreo contermina fonti,"
            },
            {
                "verse": "Que simul et fluvium et ripas et proxima campi"
            },
            {
                "verse": "Iugera ramorum densa testudine opacat."
            },
            {
                "verse": "Hic olim multaque loci dulcedine captum"
            },
            {
                "verse": "Et rerum novitate oculos animumque movente"
            },
            {
                "verse": "Aggere florigero magnum posuisse Robertum"
            },
            {
                "verse": "Membra diu lassata ferunt curisque gravatum"
            },
            {
                "verse": "Pectus et exigui laudasse silentia ruris."
            },
            {
                "verse": "Tum consors regina tori, cui nulla dearum,"
            },
            {
                "verse": "Seu forme certamen erit seu sanguinis almi,"
            },
            {
                "verse": "Auferet emeritam iusto sub iudice palmam,"
            },
            {
                "verse": "Coniuge quin etiam spoliata Clementia magno"
            },
            {
                "verse": "Tunc aderat procerumque chorus magnumque virorum"
            },
            {
                "verse": "Agmen et egregiis acies conferta puellis."
            },
            {
                "verse": "Dumque alii per prata vagis levibusque recursant"
            },
            {
                "verse": "Passibus et ludos ineunt manibus ve recentes,"
            },
            {
                "verse": "Contrectare iuvat latices comitumque per ora"
            },
            {
                "verse": "Spargere, pars densos properant invisere saltus"
            },
            {
                "verse": "Et canibus turbare feras, pars piscibus hamos"
            },
            {
                "verse": "Implicat aut longo distendit retia iactu,"
            },
            {
                "verse": "Pars bibit et leni propellit tedia Bacho,"
            },
            {
                "verse": "Ast aliis placitum nunc sternere fessa per herbam"
            },
            {
                "verse": "Corpora, nunc oculos tenui componere somno;"
            },
            {
                "verse": "Solus, agens curas alias sub mente profunda"
            },
            {
                "verse": "Rex erat et frontem defixaque lumina terre"
            },
            {
                "verse": "Servabat, sive ille rei iam volvere causas"
            },
            {
                "verse": "Ceperat et secum tacitus quo sidere tantus"
            },
            {
                "verse": "Surgeret, unde iterum subsisteret impetus amnis"
            },
            {
                "verse": "Vestigabat et immense telluris in alvum,"
            },
            {
                "verse": "Ingenio monstrante aditum, penetrabat anhelus"
            },
            {
                "verse": "Noscendique avidus, seu tunc altissima verba"
            },
            {
                "verse": "Fortune dabat ille sue: \"Quid dulcia falso"
            },
            {
                "verse": "Suggeris et facili blandiris, perfida, vultu?"
            },
            {
                "verse": "Mortalem memini fore me, licet omnis ad unum"
            },
            {
                "verse": "Deferat unanimi mundus dyadema favore."
            },
            {
                "verse": "Et tibi rara fides maneat, quantumque Metello"
            },
            {
                "verse": "Sis nobis bene fida diu, tamen omnia mors hec"
            },
            {
                "verse": "Auferet atque uno franget tua dona sub ictu."
            },
            {
                "verse": "Flumina nulla quidem cursu leviore fluunt quam"
            },
            {
                "verse": "Tempus abit vite. Superant tamen illa per evum"
            },
            {
                "verse": "De scatebris renovata suis; nos vita relinquens"
            },
            {
                "verse": "Quo fugit? unde unquam posthac reditura fuisset,"
            },
            {
                "verse": "Ni Domitor mortis, qui quondam Tartara victor"
            },
            {
                "verse": "Ingressus rediit clauso sua membra sepulcro"
            },
            {
                "verse": "Vi repetens secumque trahens felicia patrum"
            },
            {
                "verse": "Agmina et exhaustas longis cruciatibus umbras"
            },
            {
                "verse": "Abstulit ad superos, minuisset corde pavorem"
            },
            {
                "verse": "Spemque resurgendi post funera nostra dedisset\"."
            },
            {
                "verse": "Hec sapiens rex cunta animo fortasse movebat;"
            },
            {
                "verse": "Vel, memor indigne fraudis, Scyllam atque Caribdim,"
            },
            {
                "verse": "Litore qua calabro siculas disterminat oras"
            },
            {
                "verse": "Pontus et horrisona refluens intersecat unda,"
            },
            {
                "verse": "Magnanimus parvo pingebat flumine, dignum"
            },
            {
                "verse": "Supplicium eolio minitans ac triste tyranno."
            },
            {
                "verse": "Denique, quicquid erat, nichil id nisi grande putandum est"
            },
            {
                "verse": "Et super humanum ingenium, quod tantus agit vir;"
            },
            {
                "verse": "Cuius adhuc memores viridi vestigia ripa"
            },
            {
                "verse": "Ruricole ostentant et agrestum vulgus adorat."
            },
            {
                "verse": "Si potes ergo, mane. Sed non potes? o michi luce"
            },
            {
                "verse": "Carior atque ideo multum, pater optime, frustra"
            },
            {
                "verse": "Exoptate, veni, non me sed amena verendi"
            },
            {
                "verse": "Nondum fracta annis spectare sedilia regis,"
            },
            {
                "verse": "Que digito monstrabit ovans gens illa nepotum"
            },
            {
                "verse": "Et mundus, michi crede, alio celebrabit honore,"
            },
            {
                "verse": "Postquam pulsa retro presens hec cesserit etas."
            }
        ],
        [
            {
                "verse": "Quid agam, que vita michi rerumque mearum"
            },
            {
                "verse": "Qui status est, audire petis. Nec vera silebo,"
            },
            {
                "verse": "Nec tibi ficta loquar, michi nam loquor. Absit inanis"
            },
            {
                "verse": "Gloria; nil cupio, contenta est vita paratis."
            },
            {
                "verse": "Hoc primum placitis mecum concordat egestas"
            },
            {
                "verse": "Aurea federibus, non sordida nec gravis hospes."
            },
            {
                "verse": "Si libet, exigui fines michi servet agelli"
            },
            {
                "verse": "Angustamque domum et dulces Fortuna libellos;"
            },
            {
                "verse": "Cetera secum habeat vel, si libet, omnia nullo"
            },
            {
                "verse": "Auferat hinc strepitu; sua sunt. Non rura requiro"
            },
            {
                "verse": "Divitiasque patris, pondus grave celsa petenti"
            },
            {
                "verse": "Vinclaque dura animi et cuntorum alimenta malorum;"
            },
            {
                "verse": "Cirreas non tangat opes nec nostra lacessat"
            },
            {
                "verse": "Otia, sollicito non ambitiosa paratu."
            },
            {
                "verse": "Nil usquam invideo, nullum ferventius odi,"
            },
            {
                "verse": "Nullum despicio nisi me, licet hactenus idem"
            },
            {
                "verse": "Despicerem cuntos et me super astra levarem."
            },
            {
                "verse": "Sic res humane volvuntur. Plurima quid sim"
            },
            {
                "verse": "Iam documenta habeo, nisi me mea somnia fallunt;"
            },
            {
                "verse": "Nam michi quid confert Musarum in fonte parumper"
            },
            {
                "verse": "Lenivisse sitim, si me sitis altera maior"
            },
            {
                "verse": "Urit et eternum subter precordia sevit?"
            },
            {
                "verse": "Quid ve Helicone iuvat recubantem sepe profundo"
            },
            {
                "verse": "Eminus insanos vulgi risisse labores,"
            },
            {
                "verse": "Si labor alter habet, cui merces nulla quies ve?"
            },
            {
                "verse": "Quid facies preclara iuvat, si turbida mens est?"
            },
            {
                "verse": "Multa quidem meritasque Deo pro munere laudes"
            },
            {
                "verse": "Pendere non nostre, fateor, fiducia lingue est."
            },
            {
                "verse": "Sunt que felicem facerent, nisi forte maligna"
            },
            {
                "verse": "Roderet infaustum pectus sua cura perennis."
            },
            {
                "verse": "Iamque genas spectare tuas pietate madentes"
            },
            {
                "verse": "Hinc videor, longo bene si michi cognitus usu es."
            },
            {
                "verse": "Sed quia more patris nostra omnia nosse volebas,"
            },
            {
                "verse": "Urget amor calamum, nec fas, obstare iubenti;"
            },
            {
                "verse": "Eloquar, et tu consilio fortasse iuvabis,"
            },
            {
                "verse": "Et michi dulce gravi mentem exonerare querela."
            },
            {
                "verse": "Est michi post animi mulier clarissima tergum"
            },
            {
                "verse": "Et virtute suis et sanguine nota vetusto,"
            },
            {
                "verse": "Carminibusque ornata meis auditaque longe."
            },
            {
                "verse": "Sed redit in frontem et variis terroribus implet"
            },
            {
                "verse": "Insultans, nec adhuc solio, cessura videtur."
            },
            {
                "verse": "Artibus hec nullis, sed simplicitate placendi"
            },
            {
                "verse": "Ceperat olim animum et rare dulcedine forme."
            },
            {
                "verse": "Iam duo lustra gravem fessa cervice cathenam"
            },
            {
                "verse": "Pertuleram, indignans tantum in mea colla tot annis"
            },
            {
                "verse": "Femineo licuisse iugo; iam tabe latenti"
            },
            {
                "verse": "Confectus, iamque alter eram; iam fomite molli"
            },
            {
                "verse": "Ignis ad extremas penetraverat usque medullas,"
            },
            {
                "verse": "Optabamque mori vixque arida membra ferebam,"
            },
            {
                "verse": "Libertatis amor miseri dum pectus amantis"
            },
            {
                "verse": "Cepit et aversas cordi suffigere curas."
            },
            {
                "verse": "Erigor, et multa iuga vi convellere nitor."
            },
            {
                "verse": "Durum opus eventu dominam pepulisse decenni"
            },
            {
                "verse": "Hospitio et fractis hostem tentasse potentem"
            },
            {
                "verse": "Viribus; aggredior tamen, et Deus ipse labori"
            },
            {
                "verse": "Affuit et collum veteri dissolvere nodo"
            },
            {
                "verse": "Prebuit, ac tanto victorem evadere bello,"
            },
            {
                "verse": "Inicit illa manum profugo dum saucia servo"
            },
            {
                "verse": "Incursatque dolens, oculos dum dulce micantes"
            },
            {
                "verse": "Instruit et facibus tectis et cuspide blanda."
            },
            {
                "verse": "Heu quotiens cepto dubium procumbere calle"
            },
            {
                "verse": "Compulit! Ergo iterum, quid agam? quibus artibus illi"
            },
            {
                "verse": "Occurram? Vincla illa iterum asperiora parabat."
            },
            {
                "verse": "Diffugio, totoque vagus circumferor orbe"
            },
            {
                "verse": "Hadriacas tuscasque ausus sulcare procellas"
            },
            {
                "verse": "Ereptumque iugo caput hoc committere cimbe"
            },
            {
                "verse": "Non veritus tremule; quid enim properata noceret"
            },
            {
                "verse": "Mors michi suppliciis victo vitamque peroso?"
            },
            {
                "verse": "Vertor ad occasus, et Pireneus ab alto"
            },
            {
                "verse": "Vidit in aprico latitantem gramine vertex;"
            },
            {
                "verse": "Vidit et Occeanus, qua sol defessus eundo"
            },
            {
                "verse": "Abluit hesperio fumantes gurgite currus,"
            },
            {
                "verse": "Quaque meduseo duratum lumine montem"
            },
            {
                "verse": "Prospiciens longam celsis de rupibus umbram"
            },
            {
                "verse": "Proicit et Mauros festina nocte recondit."
            },
            {
                "verse": "Hinc, Arcton Boreamque petens et dissona lingue"
            },
            {
                "verse": "Murmura, solus eo dubias qua turbida terras"
            },
            {
                "verse": "Estibus ambiguis pelagi terit unda Britanni,"
            },
            {
                "verse": "Quaque solum glaciale iacens non sentit amici"
            },
            {
                "verse": "Vomeris obsequium Bromiumque a collibus arcet"
            },
            {
                "verse": "Et Cererem, sterili vix hospita terra myrice."
            },
            {
                "verse": "Quid michi restabat nisi solis adusta sequentem"
            },
            {
                "verse": "Serpentum subiisse domos, immania. rura,"
            },
            {
                "verse": "Et procul Ethiopes medio vidisse sub axe"
            },
            {
                "verse": "Nigra per ardentem nudantes terga Leonem,"
            },
            {
                "verse": "Aut ignoratum per tot iam secula Nili"
            },
            {
                "verse": "Quesitum ve caput quonam telluris opace"
            },
            {
                "verse": "Abdiderit natura sinu? Lentescere fluctus"
            },
            {
                "verse": "Absentis cepere animi, dolor, ira metusque;"
            },
            {
                "verse": "Humida tranquillus mox lumina claudere somnus"
            },
            {
                "verse": "Rarus, et insolita risus splendescere fronte;"
            },
            {
                "verse": "Iam minor occursu minus imperiosa relicte"
            },
            {
                "verse": "Sensibus in nostris obversabatur imago."
            },
            {
                "verse": "Heu, heu, quid referam? sed cogis. Acerba videbar"
            },
            {
                "verse": "Vulnera et insani stimulos iam. tutus amoris"
            },
            {
                "verse": "Temnere; fallebat leviter superaucta cicatrix"
            },
            {
                "verse": "Et requies insueta mali. Tentoria velo"
            },
            {
                "verse": "Ac certam ad mortem redeo; sic fata premebant"
            },
            {
                "verse": "Impia, sic animum, sic me meus error agebat."
            },
            {
                "verse": "Vix bene constiteram dilecte finibus urbis,"
            },
            {
                "verse": "Dum subiit vacuum curarum sarcina pectus"
            },
            {
                "verse": "Illa prior, rediere trucis contagia morbi."
            },
            {
                "verse": "Quid loquar? unde miser lacrimas narrare secundas"
            },
            {
                "verse": "Incipiam? quis credet enim? qua carminis arte"
            },
            {
                "verse": "Expediam quotiens precibus deposcere mortem"
            },
            {
                "verse": "Me dolor impulerit, quotiens graviora parare,"
            },
            {
                "verse": "Quos michi libertas iterum querenda labores"
            },
            {
                "verse": "Attulerit? Subsistam igitur; verum ultima tandem"
            },
            {
                "verse": "Postquam cervici ceciderunt vincula nostre,"
            },
            {
                "verse": "Omnis ad arma fuge spes est michi versa; nec unquam"
            },
            {
                "verse": "Navita nocturnum, scopulum sic horruit, ut nunc"
            },
            {
                "verse": "Illius et vultus et verba moventia mentem"
            },
            {
                "verse": "Et caput auricomum niveique monilia colli"
            },
            {
                "verse": "Atque agiles humeros oculosque in morte placentes"
            },
            {
                "verse": "Horreo. Nunquid ego admittam quo tertia demum"
            },
            {
                "verse": "Irato facienda deo sint irrita vota,"
            },
            {
                "verse": "Dimidium ut sacro suspendam limine remum"
            },
            {
                "verse": "Seu tunice fragmenta ude, tum cerea nostri"
            },
            {
                "verse": "Corporis effigies trabibus subsidat eburnis"
            },
            {
                "verse": "Supplicis in morem acclinis? Comitantibus ergo"
            },
            {
                "verse": "His animum curis, dum singula mente revolvo,"
            },
            {
                "verse": "Hoc procul aspexi secreto in litore saxum,"
            },
            {
                "verse": "Naufragiis tutumque meis aptumque putavi."
            },
            {
                "verse": "Huc modo vela dedi; nunc montibus abditus istis,"
            },
            {
                "verse": "Flens mecum enumero transacti temporis annos."
            },
            {
                "verse": "Insequitur tamen illa iterum et, sua iura retentans,"
            },
            {
                "verse": "Nunc vigilantis adest oculis, nunc fronte minaci"
            },
            {
                "verse": "Instabilem vario ludit terrore soporem."
            },
            {
                "verse": "Sepe etiam, mirum dictu, ter limine clauso"
            },
            {
                "verse": "Irrumpit thalamos media sub nocte, reposcens"
            },
            {
                "verse": "Mancipium secura suum; michi membra gelari"
            },
            {
                "verse": "Et circumfusus; subito concurrere sanguis"
            },
            {
                "verse": "Omnibus ex venis tutandam cordis ad arcem."
            },
            {
                "verse": "Nec dubium, si quis radiantem forte lucernam"
            },
            {
                "verse": "Ingerat, horrendus quin pallor in ore iacentis"
            },
            {
                "verse": "Emineat multumque anime nova signa paventis."
            },
            {
                "verse": "Expergiscor agens lacrimarum territus imbrem"
            },
            {
                "verse": "Excutiorque toro, necdum Tithonia sensim"
            },
            {
                "verse": "Candida lucifero coniunx prospectet ab axe"
            },
            {
                "verse": "Operiens, suspecta domus penetralia linquo"
            },
            {
                "verse": "Et montem silvasque peto, circumque retroque"
            },
            {
                "verse": "Collustrans oculis, si que turbare quietum."
            },
            {
                "verse": "Venerat incumbens eadem prevertat euntem."
            },
            {
                "verse": "Invenient vix verba fidem: sic salvus ab istis"
            },
            {
                "verse": "Eruar insidiis ut sepe per avia silve,"
            },
            {
                "verse": "Dum solus reor esse magis, virgulta tremendam"
            },
            {
                "verse": "Ipsa representant faciem truncusque reposte"
            },
            {
                "verse": "Ilicis et liquido visa est emergere fonte,"
            },
            {
                "verse": "Obviaque effulsit sub nubibus aut per inane"
            },
            {
                "verse": "Aeris aut duro spirans erumpere saxo"
            },
            {
                "verse": "Credita suspensum tenuit formidine gressum."
            },
            {
                "verse": "Hos michi nectit Amor laqueos; spes nulla superstes,"
            },
            {
                "verse": "Ni Deus omnipotens tanto me turbine fessum"
            },
            {
                "verse": "Eripiat manibusque suis de faucibus hostis"
            },
            {
                "verse": "Avulsum hac saltem tutum velit esse latebra."
            },
            {
                "verse": "Hactenus hec; sed plura cupis. Nunc cetera vite"
            },
            {
                "verse": "Accipe cuntorum breviter distincta dierum."
            },
            {
                "verse": "Est michi cena levis, cui condimenta famesque"
            },
            {
                "verse": "Et labor et longi prestant ieiunia solis."
            },
            {
                "verse": "Villicus est servus, michi sum comes ipse canisque,"
            },
            {
                "verse": "Fidum animal; reliquos locus hic exterruit omnes,"
            },
            {
                "verse": "Unde cupidineis telis armata voluptas"
            },
            {
                "verse": "Exsulat atque frequens opulentas incolit urbes."
            },
            {
                "verse": "Hic mecum exsilio reduces statione reposta"
            },
            {
                "verse": "Pyerides habitant; rarus superadvenit hospes"
            },
            {
                "verse": "Nec nisi rara vocent noti miracula fontis."
            },
            {
                "verse": "Vix mora nostra quidem, licet annua, bis ve semel ve"
            },
            {
                "verse": "Congregat optatos Clausa sub Valle sodales."
            },
            {
                "verse": "Sic pietas est victa locis; at crebra revisit"
            },
            {
                "verse": "Litera; me longa solum sub nocte loquuntur"
            },
            {
                "verse": "Ante ignem, gelidas me solum estate per umbras;"
            },
            {
                "verse": "Sermo diurnus eis, idem sum fabula pernox."
            },
            {
                "verse": "Nil coram conferre datum; dumeta nivesque"
            },
            {
                "verse": "Exhorrent nostrasque dapes, iamque urbe magistra"
            },
            {
                "verse": "Mollitiem didicere pati. Me dura professum"
            },
            {
                "verse": "Destituere pii comites servique fideles;"
            },
            {
                "verse": "Et si quos attraxit amor, ceu carcere vinctum"
            },
            {
                "verse": "Solantur, fugiuntque citi. Mirantur agrestes"
            },
            {
                "verse": "Spernere delitias ausum, quam pectore metam"
            },
            {
                "verse": "Supremi statuere boni, nec gaudia norunt"
            },
            {
                "verse": "Nostra voluptatemque aliam comitesque latentes,"
            },
            {
                "verse": "Quos michi de cuntis simul omnia secula terris"
            },
            {
                "verse": "Transmittunt, lingua, ingenio belloque togaque"
            },
            {
                "verse": "Illustres; nec difficiles, quibus angulus unus"
            },
            {
                "verse": "Edibus in modicis satis est, qui nulla recusent"
            },
            {
                "verse": "Imperia assidueque adsint et tedia nunquam"
            },
            {
                "verse": "Ulla ferant, abeant iussi redeantque vocati."
            },
            {
                "verse": "Nunc hos, nunc illos percontor; multa vicissim"
            },
            {
                "verse": "Respondent, et multa canunt et multa loquuntur."
            },
            {
                "verse": "Nature secreta alii, pars optima vite"
            },
            {
                "verse": "Consilia et mortis, pars inclita gesta priorum,"
            },
            {
                "verse": "Pars sua, preteritos renovant sermonibus actus."
            },
            {
                "verse": "Sunt qui festivis pellant fastidia verbis,"
            },
            {
                "verse": "Quique iocis risum revehant, sunt omnia ferre"
            },
            {
                "verse": "Qui doceant, optare nichil, cognoscere se se;"
            },
            {
                "verse": "Sunt pacis, sunt militie, sunt arva colendi"
            },
            {
                "verse": "Artifices strepitusque fori pelagique viarum;"
            },
            {
                "verse": "Deiectum adversis relevant tumidumque secundis"
            },
            {
                "verse": "Compescunt rerumque iubent advertere finem,"
            },
            {
                "verse": "Veloces meminisse dies vitamque fugacem."
            },
            {
                "verse": "Proque tot obsequiis pretium leve: limen apertum"
            },
            {
                "verse": "Convictumque petunt, quibus hostis rara per orbem"
            },
            {
                "verse": "Hospitia et segnes fortuna reliquit amicos."
            },
            {
                "verse": "Vix usquam admissi trepidant atque atria ducunt"
            },
            {
                "verse": "Quaslibet interea latebras, dum frigida cedant"
            },
            {
                "verse": "Nubila, Pyeria studiorum estate reversa."
            },
            {
                "verse": "Non lapides calcemque tegant aulea necesse est"
            },
            {
                "verse": "Serica seu calido fument nidore popine;"
            },
            {
                "verse": "Non cava multifido, famulum tonet aula fragore,"
            },
            {
                "verse": "Splendida dum crebris celerant convivia mensis."
            },
            {
                "verse": "Sobria turba coit proprio contenta, suasque"
            },
            {
                "verse": "Que mecum partitur opes fessum ve cubili"
            },
            {
                "verse": "Solatur roseo et mensa dignatur egenum"
            },
            {
                "verse": "Atque cibis reficit sacris et nectare dulci."
            },
            {
                "verse": "Nec solum comes esse domi, sed prompta per omnes"
            },
            {
                "verse": "Ira simul saltus ac prata domestica Nimphis"
            },
            {
                "verse": "Et vulgus querulum atque urbes odisse sonoras."
            },
            {
                "verse": "Sepe dies totos agimus per devia soli,"
            },
            {
                "verse": "Inque manu calamus dextra est at charta sinistram"
            },
            {
                "verse": "Occupat, et varie complent precordia cure."
            },
            {
                "verse": "Imus, et ah quotiens ignari in lustra ferarum"
            },
            {
                "verse": "Incidimus, quotiens animum dimovit ab alta"
            },
            {
                "verse": "Cura avis exigua et post se importuna retorsit!"
            },
            {
                "verse": "Tum gravis est, si quis medio se callis opaci"
            },
            {
                "verse": "Offerat, aut si quis submissa voce salutet,"
            },
            {
                "verse": "Intentumque aliis maioraque multa parantem."
            },
            {
                "verse": "Et iuvat ingentis haurire silentia silve,"
            },
            {
                "verse": "Murmur et omne nocet, nisi dum vel rivus arene"
            },
            {
                "verse": "Lucidus insultat, vel dum levis aura papirum"
            },
            {
                "verse": "Verberat et faciles dant carmina pulsa susurros."
            },
            {
                "verse": "Saepe moram increpuit serumque in tecta reverti"
            },
            {
                "verse": "Longior admonuit proprii nos corporis umbra"
            },
            {
                "verse": "Interdumque referre pedem nos ipsa coegit,"
            },
            {
                "verse": "Monstravitque viam et vepres signavit acutos"
            },
            {
                "verse": "Hesperus aut oriens, Phebo pereunte, Diana."
            },
            {
                "verse": "Sic sumus, hoc agimus, gravior si cura quiescat,"
            },
            {
                "verse": "Felices letoque nimis sub sidere nati."
            }
        ],
        [
            {
                "verse": "Heu michi, quid patior? quo me violenta retorquent"
            },
            {
                "verse": "Fata retro? Video pereuntis tempora mundi"
            },
            {
                "verse": "Precipiti transire fuga, morientia circum"
            },
            {
                "verse": "Agmina conspicio iuvenumque senumque, nec usquam"
            },
            {
                "verse": "Tuta patet statio; non toto portus in orbe"
            },
            {
                "verse": "Panditur, optate non spes patet ulla salutis."
            },
            {
                "verse": "Funera crebra quidem, quocunque paventia flecto"
            },
            {
                "verse": "Lumina, conturbant aciem; perplexa feretris"
            },
            {
                "verse": "Templa gemunt passimque simul sine honore cadaver"
            },
            {
                "verse": "Nobile plebeiumque iacet. Subit ultima vite"
            },
            {
                "verse": "Hora animum, casusque mei meminisse coactus"
            },
            {
                "verse": "Heu caros abiisse greges et amica retracto"
            },
            {
                "verse": "Colloquia et dulces subito vanescere vultus"
            },
            {
                "verse": "Telluremque sacram assiduis iam desse sepulcris."
            },
            {
                "verse": "Hoc gemit Italie populus tot mortibus impar,"
            },
            {
                "verse": "Hoc exhausta viris defectaque Gallia plorat,"
            },
            {
                "verse": "Hoc alie quocunque iacent sub sidere gentes,"
            },
            {
                "verse": "Sive est ira Dei, quod crimina nostra mereri"
            },
            {
                "verse": "Certe ego crediderim, seu sola iniuria celi,"
            },
            {
                "verse": "Natura variante vices. Hic pestifer annus"
            },
            {
                "verse": "Humano generi incubuit flendumque minatur"
            },
            {
                "verse": "Excidium mortique favet densissimus aer."
            },
            {
                "verse": "Sevus ab infecto prospectat Iupiter axe;"
            },
            {
                "verse": "Inde pluit morbos et tristia funera terris,"
            },
            {
                "verse": "Staminaque immites properant abrumpere Parce"
            },
            {
                "verse": "Omnia, si possint, pariter, vereorque superne"
            },
            {
                "verse": "Quod cupiunt ne posse datum, tot pallida vulgi"
            },
            {
                "verse": "Ora videns miseri, tot Tartara nigra petentes."
            },
            {
                "verse": "Hec meditans, fateor, trepido mortisque propinque"
            },
            {
                "verse": "Auguror insidias; ubi nam caput abdere possim"
            },
            {
                "verse": "Nec mare, nec tellus, nec opacis saxa cavernis"
            },
            {
                "verse": "Ostendunt profugo, quoniam mors omnia vincit"
            },
            {
                "verse": "Inque parum tutas venit impetuosa latebras."
            },
            {
                "verse": "Sic, velut in dubiis deprensus nauta procellis,"
            },
            {
                "verse": "Cum ferus ante oculos socias absorbuit alnos"
            },
            {
                "verse": "Neptunus, fragilem qui utero crepuisse carinam"
            },
            {
                "verse": "Sentit et illisos scopulis confligere remos"
            },
            {
                "verse": "Ac procul horribiles clavum videt ire per undas,"
            },
            {
                "verse": "Hereo consilii incertus certusque pericli;"
            },
            {
                "verse": "Nec secus, annosas ubi seva incendia furtim"
            },
            {
                "verse": "Corripuere trabes tabulataque pinguia lambit"
            },
            {
                "verse": "Flamma vorax, surgit subito exanimata tumultu"
            },
            {
                "verse": "Turba domus, pater ante alios ad culmina tecti"
            },
            {
                "verse": "Evolat adspiciens circum natumque trementem"
            },
            {
                "verse": "Complexus primum ancipiti subducere pesti"
            },
            {
                "verse": "Cogitat obiectosque oneratus abire per ignes."
            },
            {
                "verse": "Sepe ego premetuens animamque amplexus inertem"
            },
            {
                "verse": "Cogito siqua via est medios auferre per estus"
            },
            {
                "verse": "Corporeasque unda lacrimarum exstinguere flammas;"
            },
            {
                "verse": "Sed retinet mundus, trahit impetuosa voluptas"
            },
            {
                "verse": "Funestisque ligat nodis violentior usus."
            },
            {
                "verse": "Ecce ubi sum; gelida sic me formidine dense"
            },
            {
                "verse": "Texerunt tenebre; nam qui meminisse putat se"
            },
            {
                "verse": "Mortis et impavido spectasse novissima vultu,"
            },
            {
                "verse": "Fallitur aut furit aut multum sibi conscius audet."
            },
            {
                "verse": "Sepius ambiguam gravis indignatio mentem"
            },
            {
                "verse": "Digna subit iustusque dolor mecum intus et extra"
            },
            {
                "verse": "Colluctans; clara vincor ratione, sed illam"
            },
            {
                "verse": "Impetus exsuperat ceptoque resistit honesto."
            },
            {
                "verse": "Sic teneor, multumque fleo, meque ipse frequenter"
            },
            {
                "verse": "Percontor: \"Quid, vane, paras, quo pergere tendis,"
            },
            {
                "verse": "Ah miser, aut quonam tantis anfranctibus ire"
            },
            {
                "verse": "Posse putas? Moriere quidem; semper ne quietis"
            },
            {
                "verse": "Spe labor iste iuvat? Sterili quid semen arene"
            },
            {
                "verse": "Committis? quid litus aras? Spes blanda sequentem"
            },
            {
                "verse": "Ludit et in girum volvit. Iam tempora retro"
            },
            {
                "verse": "Candidiora vides, iam sensim tempora cani"
            },
            {
                "verse": "Invadunt; quid lentus agis, puer inscie? semper"
            },
            {
                "verse": "Crastina pertractans animo presentia perdes,"
            },
            {
                "verse": "Semper ab incerta pendebis sorte futuri,"
            },
            {
                "verse": "Teque tuumque bonum fugiens aliena sequeris."
            },
            {
                "verse": "Siste, age, siste fugam; cur non inniteris isti"
            },
            {
                "verse": "Quam datur adspexisse diem? nam postera forsan"
            },
            {
                "verse": "Non tibi clara venit. Facili nigrescere casu,"
            },
            {
                "verse": "Si nescis, mors cunta facit; solet illa venire"
            },
            {
                "verse": "Improvisa equidem. Cur non modo, siqua tibi stat"
            },
            {
                "verse": "Cura tui, quodcunque animus per secula differt"
            },
            {
                "verse": "Aggrederis? Longos fortassis cautus in annos"
            },
            {
                "verse": "Consilia extendis? Post bustum magna paramus,"
            },
            {
                "verse": "O ceci! Potes etatis rapidissima nostre"
            },
            {
                "verse": "Curricula expertus spes hinc intexere longas"
            },
            {
                "verse": "Ventureque aliquid prorsus confidere luci?"
            },
            {
                "verse": "Tune faciam cum pulvis ero, cum membra cruentus"
            },
            {
                "verse": "Vultur et obsceni laniabunt viscera vermes?"
            },
            {
                "verse": "Nunc potius, nunc tempus erat, dum membra movere"
            },
            {
                "verse": "Dumque animum frenare potes, quando optima rerum"
            },
            {
                "verse": "Libertas et vita manet cessura repente."
            },
            {
                "verse": "Nonne vides volucri labentia secula cursu?"
            },
            {
                "verse": "Impellunt momenta levem successibus horam;"
            },
            {
                "verse": "Illa diem noctemque fugat; fugientibus illis"
            },
            {
                "verse": "Luna pererrato tenuata revertitur orbe;"
            },
            {
                "verse": "Illa rapit soles et magnos conficit annos;"
            },
            {
                "verse": "Hi senium mortemque ferunt. Sic omnia miscens"
            },
            {
                "verse": "Tempus et instabili transcurrit vita meatu."
            },
            {
                "verse": "Nec reditura ruit; non propellentibus undis"
            },
            {
                "verse": "Ocius ex alto clivosi gurgitis amnes"
            },
            {
                "verse": "In mare precipitant, nervoque tremente sagitta"
            },
            {
                "verse": "Pulsa per oppositas penetrat velocior auras."
            },
            {
                "verse": "Si meminisse velis, postquam genitricis ab alvo"
            },
            {
                "verse": "Nudus, inops, querulus, miser et miserabilis infans"
            },
            {
                "verse": "Emergens tremulo vagitus ore dedisti,"
            },
            {
                "verse": "Et labor et lacrime et gemitus et tristia cure"
            },
            {
                "verse": "Pectora torquentes habitarunt corde sub isto."
            },
            {
                "verse": "Nulla fuit tibi leta dies, qua posset anhelus"
            },
            {
                "verse": "Spiritus innumeris finem posuisse querelis."
            },
            {
                "verse": "Respirare cupis, sed sors adversa repugnat."
            },
            {
                "verse": "Quam vereor ne tota tibi sit agenda dieta,"
            },
            {
                "verse": "Ante salutari accubitu quam posse parumper"
            },
            {
                "verse": "Defessum recreare latus contingat eunti!"
            },
            {
                "verse": "Preteriitque tue tibi iam pars magna diei,"
            },
            {
                "verse": "Iam ruit eterne prenuntia vespera noctis."
            },
            {
                "verse": "Tu longum senior curas extendis in evum,"
            },
            {
                "verse": "Tu dormis, moriture, gravis sub mole soporis"
            },
            {
                "verse": "Securusque iaces; properantem respice solem"
            },
            {
                "verse": "Litus ad occiduum et male perdita tempora defle,"
            },
            {
                "verse": "Dum licet, ac patriam versus vestigia volve,"
            },
            {
                "verse": "Lumen adhuc celo breve dum tibi fulget ab alto."
            },
            {
                "verse": "Vixisti in pelago nimis irrequietus iniquo;"
            },
            {
                "verse": "In portu morere, et languentia comprime vela,"
            },
            {
                "verse": "Collige disiectos iam tempestate rudentes. -"
            },
            {
                "verse": "Talia dum, mecum, perago, sepe ira laborque"
            },
            {
                "verse": "Exclamare iubent: - Quis me de faucibus hostis"
            },
            {
                "verse": "Eripiat? quis me mortali carcere raptum"
            },
            {
                "verse": "Restituat celo? quis rectum monstret ad astra,"
            },
            {
                "verse": "Inter tot laqueos, tam multa per invia, callem?"
            },
            {
                "verse": "Heu michi, quam longe patriam videor ne videre,"
            },
            {
                "verse": "An video? pacis, ceu monte remotus ab alto!"
            },
            {
                "verse": "Omnia sed circumstant vepribus obsita duris,"
            },
            {
                "verse": "Tartareique canes habitant atque ire parantes"
            },
            {
                "verse": "Predones rapidi infestant, qui signa superni"
            },
            {
                "verse": "Deseruere Ducis quondam, frustraque recordor,"
            },
            {
                "verse": "Heu quotiens!, tentasse viam; semperque repulsus"
            },
            {
                "verse": "Hereo, suspirans quo non licet ire. Quis ergo"
            },
            {
                "verse": "Succurret misero, tuto quis tramite ducet"
            },
            {
                "verse": "Felices ubi sunt anime populusque beatus?"
            },
            {
                "verse": "Et si carne premor, mea me si crimina tardant,"
            },
            {
                "verse": "Quis dabit ut pennas posita gravitate columbe"
            },
            {
                "verse": "Induar alta petens, et post tot dura quiescam? -"
            },
            {
                "verse": "Nunc status hic rerum est michi, sed quem prescia finem"
            },
            {
                "verse": "Fata parent nondum video: spes longa tremorque"
            },
            {
                "verse": "Hactenus assidue nostro de pectore certant."
            },
            {
                "verse": "At breve tempus erit, quando exitus ipse docebit"
            },
            {
                "verse": "Quis fuerim vere, quam fausto subditus astro,"
            },
            {
                "verse": "Quam celer aut tardus monstrato calle viator,"
            },
            {
                "verse": "Qualis ad extremum moribundi corporis hospes."
            }
        ],
        [
            {
                "verse": "Suscipe funereum, genetrix sanctissima, cantum,"
            },
            {
                "verse": "Atque aures adverte pias, si praemia coelo"
            },
            {
                "verse": "Digna ferens, alios tibi tu non spernis honores."
            },
            {
                "verse": "Quid tibi pollicear? nisi quod velut alta Tonantis"
            },
            {
                "verse": "Regna tenes, Electa Dei tam nomine quam re,"
            },
            {
                "verse": "Sic quoque perpetuum dabit hic tibi nomen honestas"
            },
            {
                "verse": "Musarum celebranda choris, pietasque suprema,"
            },
            {
                "verse": "Maiestasque animi, primisque incoepta sub annis"
            },
            {
                "verse": "Corpore in eximio, nullam intermissa per horam"
            },
            {
                "verse": "Tempus ad extremum vitae, notissima clarae"
            },
            {
                "verse": "Cura pudicitiae, facie miranda sub illa."
            },
            {
                "verse": "Iam brevis innocuae praesens tibi vita peracta"
            },
            {
                "verse": "Efficit ut populo maneas narranda futuro,"
            },
            {
                "verse": "Aeternum veneranda bonis, mihi flendaque semper."
            },
            {
                "verse": "Nec quia contigerit quicquam tibi triste, dolemus,"
            },
            {
                "verse": "Sed quia me fratremque, parens dulcissima, fessos"
            },
            {
                "verse": "Pythagorae in bivio, et rerum sub turbine linquis."
            },
            {
                "verse": "Tu tamen instabilem, felix o transfuga, mundum"
            },
            {
                "verse": "Non sine me fugies, nec stabis sola sepulcro."
            },
            {
                "verse": "Egregiam matrem sequitur fortuna relictae"
            },
            {
                "verse": "Spesque domus, et cuncta animi solatia nostri."
            },
            {
                "verse": "Ipse ego iam saxo videor mihi pressus eodem."
            },
            {
                "verse": "Haec modo pauca quidem pectus testantia maestum"
            },
            {
                "verse": "Dicta velim, sed plura alias; cunctos per annos"
            },
            {
                "verse": "Hac tua, fida parens, resonabit gloria lingua:"
            },
            {
                "verse": "Has longum exequias tribuam tibi; postque caduci"
            },
            {
                "verse": "Corporis interitum, quod adhuc viget, optima, sub qua"
            },
            {
                "verse": "Vivis adhuc, genetrix, cum iam compresserit urna"
            },
            {
                "verse": "Nos etiam cineres: nisi me premat immemor aetas"
            },
            {
                "verse": "Vivemus pariter, pariter memorabimur ambo."
            },
            {
                "verse": "Sin aliter fors dura parat morsque invida nostram"
            },
            {
                "verse": "Exstinctura venit fragili cum corpore famam,"
            },
            {
                "verse": "Tu saltem, tu sola, precor, post busta superstes"
            },
            {
                "verse": "Vive, nec immeritae noceant oblivia Lethes."
            },
            {
                "verse": "Versiculos tibi nunc totidem, quot praebuit annos"
            },
            {
                "verse": "Vita, damus: gemitus et caetera digna tulisti,"
            },
            {
                "verse": "Dum stetit ante oculos feretrum miserabile nostros,"
            },
            {
                "verse": "Ac licuit gelidis lacrymas infundere membris."
            }
        ],
        [
            {
                "verse": "Contigit exstinctum qui suscitet ortulus ignem"
            },
            {
                "verse": "Dulcia preteriti renovans suspiria vite,"
            },
            {
                "verse": "Sive tibi verni qui pingunt gramina flores,"
            },
            {
                "verse": "Sive per estatem mediam, dum summa tenet sol,"
            },
            {
                "verse": "Umbra frequens, sive autumno tibi dulcia poma,"
            },
            {
                "verse": "Sive tibi aprici placeant sub frigore soles,"
            },
            {
                "verse": "Sive magis volucrum dulces per opaca querele"
            },
            {
                "verse": "Pictaque terga iuvent. Illic regina canentum"
            },
            {
                "verse": "Phebeium Philomela canit; sed parva volucris"
            },
            {
                "verse": "Gutture mellifluo superat, quam sepe per umbram"
            },
            {
                "verse": "Dum sequor aeria latitantem fronde notavi."
            },
            {
                "verse": "Mira avis effigies, verum sibi reddere nomen"
            },
            {
                "verse": "Nescio; tu lecta fortassis imagine reddes:"
            },
            {
                "verse": "Nigra caput, sed glauca latus, sub palmite gaudens"
            },
            {
                "verse": "Ludere pampineo; non maior corporis usquam"
            },
            {
                "verse": "Spiritus exigui et mulcere potentior aures."
            },
            {
                "verse": "Hec michi dum tepidam assidue sub corde favillam"
            },
            {
                "verse": "Singula concutiunt, incendia nota pavesco."
            },
            {
                "verse": "Desieram, iam tempus erat; tamen omnia rursum"
            },
            {
                "verse": "Contrahit arma dolens aurataque tela Cupido."
            },
            {
                "verse": "Vidi ego seu levi tergentem spicula saxo,"
            },
            {
                "verse": "Seu digito attrite tentantem cuspidis iras;"
            },
            {
                "verse": "Vidi ego letiferos tendentem molliter arcus"
            },
            {
                "verse": "Innixumque genu modo cornua curva prementem"
            },
            {
                "verse": "Et modo vulnificos agitantem pollice nervos."
            },
            {
                "verse": "Quo fugiam? quid agam, si nec maria alta nec Alpes"
            },
            {
                "verse": "Nec longe valuere more? Iam lenior etas"
            },
            {
                "verse": "Incipit et pacem pharetratum poscimus hostem."
            },
            {
                "verse": "Abnegat ingeminans bellum, mirumque relatu,"
            },
            {
                "verse": "Omnibus ecce locis atque omnibus improbus horis"
            },
            {
                "verse": "Hostis adest volucer; nec me trepidare negabo"
            },
            {
                "verse": "Ne vetus ille nova rescindat arundine vulnus;"
            },
            {
                "verse": "Tam sibi multa favent. Partes vel sola locorum"
            },
            {
                "verse": "Ipsa facit facies; avium sic cantibus obstat"
            },
            {
                "verse": "Aura loquax gratoque color sic blandus odori,"
            },
            {
                "verse": "Frondibus herbarum species et floribus herbe,"
            },
            {
                "verse": "Lilia narcisso, violisque rosaria certant."
            },
            {
                "verse": "Quid loquar aut viridi riparum in gramine molles"
            },
            {
                "verse": "Accubitus teneroque leves, in gramine somnos?"
            },
            {
                "verse": "Quid strepitum fugientis aque flexusque sonoros,"
            },
            {
                "verse": "Carmina quid dulcesque modos, quos nocte serena,"
            },
            {
                "verse": "Quos oriente die vel quos moriente decora"
            },
            {
                "verse": "Concinit angelico trans rivum murmure Nimpha"
            },
            {
                "verse": "Ethereos motura deos iaculumque tonanti"
            },
            {
                "verse": "Excussura Iovi rigidumque adamanta modestis"
            },
            {
                "verse": "Effractura oculis, lesi quibus ampla potestas"
            },
            {
                "verse": "Cordis inest taciteque faces et conscius ardor,"
            },
            {
                "verse": "Unde iacit flammas et tinctas igne sagittas"
            },
            {
                "verse": "Ille puer nostroque levis circumvolat orto?"
            },
            {
                "verse": "Hec memini et meminisse iuvat; scit cetera nutrix."
            }
        ],
        [
            {
                "verse": "Heu quid agam? Domus ampla Iovis concussa tremiscit;"
            },
            {
                "verse": "Cardine mota suo ruit alti ianua celi"
            },
            {
                "verse": "Terribili clamore sonans; sub nube propinqua"
            },
            {
                "verse": "Fulmina fulminibus concurrere dura trisulcis"
            },
            {
                "verse": "Visa levem media fregerunt nocte quietem."
            },
            {
                "verse": "Ignibus alternis polus exardescit uterque;"
            },
            {
                "verse": "Nubila rupta tonant luxque impia territat orbem"
            },
            {
                "verse": "Exanimatque hominum mentes et corda ferarum."
            },
            {
                "verse": "Iupiter australi vibrat metuendus ab arce"
            },
            {
                "verse": "Spicula dira manu, flammas vomit ore minasque."
            },
            {
                "verse": "Omnia nimboso fugientia sidera velo"
            },
            {
                "verse": "Obduxere oculos ne publica fata viderent"
            },
            {
                "verse": "Confusum chaos ante diem referentia mundo."
            },
            {
                "verse": "Iam Venus ante alias toto pulcherrima cetu"
            },
            {
                "verse": "Effugit indignans contraria cunta benignis"
            },
            {
                "verse": "Moribus ire suis. Stimulis non actus amoris,"
            },
            {
                "verse": "Ut solet, insequitur profugam Mars tristis amicam"
            },
            {
                "verse": "Arma suis graviora timens. Talaria nunquam"
            },
            {
                "verse": "Ocius implicuit Cyllenius aurea plantis,"
            },
            {
                "verse": "Imperio cari totiens repetenda parentis."
            },
            {
                "verse": "Atlantis domus omnis abest, nec cernitur usquam"
            },
            {
                "verse": "Turba puellarum, quarum latet ultima semper;"
            },
            {
                "verse": "Nunc omnes fugere simul. Perit obrutus umbra"
            },
            {
                "verse": "Lacteus innumeris redimitus Circulus astris,"
            },
            {
                "verse": "Prescius et cladis lugensque sub equora Titan"
            },
            {
                "verse": "Ante abiit quam seva diem corrumperet almum"
            },
            {
                "verse": "Tempestas, iuvenem linquens post terga sororem;"
            },
            {
                "verse": "Precipiti tamen illa gradu conterrita cessit,"
            },
            {
                "verse": "Nec longas sine fratre moras dedit innuba nocti."
            },
            {
                "verse": "Gnosia deserte prorsus laniata puelle"
            },
            {
                "verse": "Serta iacent, geminamque ingens distentus ad Arcton"
            },
            {
                "verse": "Condit in Occeano squamosa volumina Serpens;"
            },
            {
                "verse": "Occidit Arctophylax, invitus plaustra reliquit"
            },
            {
                "verse": "Et fugit in latebras post sidera cunta Bootes."
            },
            {
                "verse": "Solus ab imbrifera pallens regione per umbras,"
            },
            {
                "verse": "Despicit obliquo Saturnus lumine terras;"
            },
            {
                "verse": "Nempe gravis senio, madido distinctus amictu"
            },
            {
                "verse": "Canaque ceruleo substringens tempora nimbo,"
            },
            {
                "verse": "Tardus ad omne bonum, diros festinat ad actus;"
            },
            {
                "verse": "Et stupor unus habet quibus is circumdatus alis,"
            },
            {
                "verse": "Hesterno cum forte die longinqua teneret,"
            },
            {
                "verse": "Immensos celi tractus enaverit, unde"
            },
            {
                "verse": "Tam subito damnosus ei sit Aquarius hospes."
            },
            {
                "verse": "Ipse reluctanti similis nec cedere vento"
            },
            {
                "verse": "Certus adhuc cuiquam nec vim potis incitus aer"
            },
            {
                "verse": "Tantam ferre tremit, quoniam rex ille sicano"
            },
            {
                "verse": "Laxat in arma ferox reserato carcere fratres"
            },
            {
                "verse": "Incutit et calcar rabidis et frena remittit."
            },
            {
                "verse": "Nunc iubet ut terras quatiant celumque ruina"
            },
            {
                "verse": "Involvant pluviasque ferant, ut floribus arva"
            },
            {
                "verse": "Depopulent agitentque vagos ad litora pisces"
            },
            {
                "verse": "Et scopulis miseros properent impingere nautas;"
            },
            {
                "verse": "His etiam adiungens ut in ethere protinus alto"
            },
            {
                "verse": "Confligant inter se se fraternaque bella"
            },
            {
                "verse": "Adiciant vario lassatis turbine rebus,"
            },
            {
                "verse": "Irritatque animos monitis atque asperat iras."
            },
            {
                "verse": "Vectes deinde manu lacerat limenque sonorum"
            },
            {
                "verse": "Pandit, et ingeminat stimulos. Mora nulla: furentes"
            },
            {
                "verse": "Inde cathervatim prorumpunt, iussaque complent."
            },
            {
                "verse": "Hos horret Natura parens et tristis habenas"
            },
            {
                "verse": "Deserit, archanos repetens lacrimosa recessus."
            },
            {
                "verse": "Terra pavet, spectatque graves peritura tumultus"
            },
            {
                "verse": "De Iove questa suo; iamiam cessura procellis"
            },
            {
                "verse": "Nutat et aerios humero deponere montes"
            },
            {
                "verse": "Cogitat ac medio victum caput abdere centro."
            },
            {
                "verse": "Dum loquor, immodicis per inania fluctibus imbres"
            },
            {
                "verse": "Precipitant; nunc tecta sonant et grandine crebra"
            },
            {
                "verse": "Circum pampinee Bromio cecidere corone;"
            },
            {
                "verse": "Silvarum cadit omne decus; torrentibus atris"
            },
            {
                "verse": "Antra gemunt saxisque immixto regurgitat unda"
            },
            {
                "verse": "Fluminis insolita turpans caligine vultus."
            },
            {
                "verse": "Virgineus Nimphis abiit decor ille repente"
            },
            {
                "verse": "Quem laudare soles, mirator maxime pulcri."
            },
            {
                "verse": "Diluvium redit antiquum; stupefactus arator"
            },
            {
                "verse": "Quem modo sulcabat pedibus contingere campum"
            },
            {
                "verse": "Non valet ac pelago trepidantia brachia iactat;"
            },
            {
                "verse": "Iamque boves et aratra videt culmenque revulsum"
            },
            {
                "verse": "Spesque suas omnes parili sub sorte natantes,"
            },
            {
                "verse": "Et queritur falsum veteres cecinisse prophetas"
            },
            {
                "verse": "Adventare diem que flammis perderet orbem"
            },
            {
                "verse": "Supremam impositura manum, lusumque putat se."
            },
            {
                "verse": "Flent passim attonite matres et ad ubera parvos"
            },
            {
                "verse": "Stringunt; infelix oritur per menia luctus;"
            },
            {
                "verse": "Pauperis hinc vulgi strepitus sua damna gementis"
            },
            {
                "verse": "Auditur; picta tremulum canit inde sacerdos"
            },
            {
                "verse": "Multa vovens tunica, ceu nubibus imperet illa,"
            },
            {
                "verse": "Eraque nodoso certatim rauca fatigat"
            },
            {
                "verse": "Fune trahens. Nec plura metu; namque infima fesse"
            },
            {
                "verse": "Fundamenta domus tremuerunt atque superne"
            },
            {
                "verse": "Irrumpunt memores querulo cum murmure Nimphe"
            },
            {
                "verse": "Ulciscique parant quam nuper fecimus illis"
            },
            {
                "verse": "Offensam et nostro iam nos pepulere cubili."
            },
            {
                "verse": "Iam digitis calamum tremor excutit atque tabellas;"
            },
            {
                "verse": "Aut ego fallor enim et falsa formidine turbor,"
            },
            {
                "verse": "Aut modo (namque oculis inimici fulguris ignes"
            },
            {
                "verse": "Dant aditum) nemora invertens atque obvia queque"
            },
            {
                "verse": "Parva revulsurum lapidosum menia flumen"
            },
            {
                "verse": "Vertice contigui montis descendit ab omni."
            },
            {
                "verse": "Interea fragilis nunc nunc in culmina tecti"
            },
            {
                "verse": "Aut totum simul aut cecidit pars maxima celi;"
            },
            {
                "verse": "Et trabibus iam nulla fides, manifestaque mortis"
            },
            {
                "verse": "Undique terrificant propioraque signa patescunt."
            },
            {
                "verse": "Ipsa quoque in tanto mens consternata periclo"
            },
            {
                "verse": "Exigit ut sileam. Sed tu modo, siqua salutis"
            },
            {
                "verse": "Est via, pande tuo dubiisque in tempore fatis"
            },
            {
                "verse": "Presidium michi semper ades. Si carmine forsan"
            },
            {
                "verse": "Flectitur ira Iovis, scriptum michi dirige carmen;"
            },
            {
                "verse": "Si valet Eoo lectos habuisse lapillos"
            },
            {
                "verse": "Litore, et hos adhibe digito miseratus inermi;"
            },
            {
                "verse": "Sin magis herba iuvat, notas pia pergat ad herbas"
            },
            {
                "verse": "Dextra, precor; gelido quacunque occurre pavori"
            },
            {
                "verse": "Et fer opem misero, qua sim securior olim,"
            },
            {
                "verse": "Si non ista michi mundoque novissima nox est."
            },
            {
                "verse": "Quodsi consilii nova nunc sententia non stat,"
            },
            {
                "verse": "Antiqua experti cur non redeamus ad arma?"
            },
            {
                "verse": "Tu michi fasciculum iubeas, pater inclite, ferri"
            },
            {
                "verse": "Frondis apollinee; namque istos pulcra per agros"
            },
            {
                "verse": "(Tam longinquus amans hunc non terit ethera curru)"
            },
            {
                "verse": "Laurea nulla viret, cuius iacuisse sub umbra"
            },
            {
                "verse": "Dulce sit aut gremio caras abscondere frondes"
            },
            {
                "verse": "Aut ramum tenuisse manu, dum fulminat ingens"
            },
            {
                "verse": "Iupiter, et celo clipeum monstrasse furenti."
            }
        ]
    ]
}