{
    "author": "Naldo Naldi",
    "title": "epigrammaton liber",
    "url": "http://www.poetiditalia.it/texts/NALDI|epig|001",
    "text": [
        [
            {
                "verse": "Cum, tibi quem dederam, caperem mihi forte libellum,"
            },
            {
                "verse": "Laurenti, patria dum procul urbe manes:"
            },
            {
                "verse": "E Medicum - exclamat - quo me deducis asylo?"
            },
            {
                "verse": "Quo manus, heu, tantum me rapit ausa nefas?"
            },
            {
                "verse": "Aut igitur Pisas, quo se modo contulit heros,"
            },
            {
                "verse": "Mittito, quo dominus maluit ire meus,"
            },
            {
                "verse": "Aut ego te fugiens totam clamabo per urbem:"
            },
            {
                "verse": "Non tuus, at Medicis sum liber usque mei!"
            }
        ],
        [
            {
                "verse": "Quam magnus, Medices, iam sis, quam summus haberis"
            },
            {
                "verse": "Omnibus in terris, hinc tueare licet,"
            },
            {
                "verse": "Cum modo non tantum superes virtute togatos,"
            },
            {
                "verse": "Insignes placidis quos tulit Arnus aquis,"
            },
            {
                "verse": "Sed quoque qui longos Romam duxere triumphos"
            },
            {
                "verse": "In Capitolinam, templa vetusta, domum -"
            },
            {
                "verse": "Ii, quia mortales ipsos vicere sub armis,"
            },
            {
                "verse": "Quicquid et humana vincier arte potest -."
            },
            {
                "verse": "At, me dum tanto, Laurenti, munere donas,"
            },
            {
                "verse": "Rebus ut hoc possim consuluisse meis,"
            },
            {
                "verse": "Per me vim fati duram superasse videris,"
            },
            {
                "verse": "Vix ea cum summo sit superanda Iovi."
            }
        ],
        [
            {
                "verse": "Tu licet, ingenio dum sacrum vertis Homerum,"
            },
            {
                "verse": "Macte puer, laudes promereare novas,"
            },
            {
                "verse": "Te tamen, o vates, si quicquam credis amico,"
            },
            {
                "verse": "Angele, promeritum palma secunda manet."
            },
            {
                "verse": "Nam, velut in superis laus est quoque prima Tonantis,"
            },
            {
                "verse": "Siquid ab imperio causa secunda facit,"
            },
            {
                "verse": "Sic Medicis nostri laus est quoque prima iubentis"
            },
            {
                "verse": "Carmen ut efficias: palma secunda tua est."
            }
        ],
        [
            {
                "verse": "Sis quicquid tentas quanvis foeliciter ausus,"
            },
            {
                "verse": "Sive facis carmen, seu pede liber eas,"
            },
            {
                "verse": "Officiumque tuum cunctis spectetur amicis,"
            },
            {
                "verse": "Laudibus et probitas sit tua digna novis:"
            },
            {
                "verse": "Non tamen est in te signum, si cuncta requiram,"
            },
            {
                "verse": "Quod probet ingenium plus, Micheloze, tuum,"
            },
            {
                "verse": "Quam quod te Medices legit magis omnibus unum,"
            },
            {
                "verse": "Ut grave quicquid habet detegat ille tibi."
            }
        ],
        [
            {
                "verse": "Caesar ut hos, breviter qui res quascunque notarunt,"
            },
            {
                "verse": "Vicit et ingenio, vicit et arte viros,"
            },
            {
                "verse": "Dum bene quae gessit pariter doctissimus idem"
            },
            {
                "verse": "Descripsit brevibus singula quaeque notis:"
            },
            {
                "verse": "Sic Titus hos itidem superat certissimus auctor,"
            },
            {
                "verse": "Qui verbis scribunt pluribus acta ducum,"
            },
            {
                "verse": "Doctus in historiam redigit dum Livius amplam"
            },
            {
                "verse": "Romanus quicquid gesserat ante pater."
            }
        ],
        [
            {
                "verse": "Divitias fuerit licet admirata vetustas"
            },
            {
                "verse": "In Crasso, summas dum cumularet opes;"
            },
            {
                "verse": "Scipiadae quanvis animum mentemque benignam"
            },
            {
                "verse": "Iactitet in patriam Martia Roma suam,"
            },
            {
                "verse": "Aut animo Caesar quam magno Iulius esset"
            },
            {
                "verse": "Quam foret aut doctus saecla vetusta notent;"
            },
            {
                "verse": "Si Mecenatem veteres cecinere Quirites,"
            },
            {
                "verse": "Vatibus attulerat qui decus omne sacris,"
            },
            {
                "verse": "Aedes Luculli stupuit si Tybris et amplis"
            },
            {
                "verse": "Atria porticibus structa sub urbe Remi:"
            },
            {
                "verse": "Nos tamen haec, Medices, animo spectamus ab uno,"
            },
            {
                "verse": "Dum capis ingenio singula quaeque tuo."
            },
            {
                "verse": "Nam, bene cum dederis reliquarum maxima rerum"
            },
            {
                "verse": "Signa prius, numeris rite canenda novis,"
            },
            {
                "verse": "Condere quam cupias ostendis montibus arces,"
            },
            {
                "verse": "Tu modo cum villas aedificare pares,"
            },
            {
                "verse": "Laurenti, quales Lucullus struxerat olim,"
            },
            {
                "verse": "Urbis et in morem surgere iussit opus."
            }
        ],
        [
            {
                "verse": "Fina, colis sancte vitam dum, silvia virgo,"
            },
            {
                "verse": "Scandis in aethereas, candida facta, domos."
            },
            {
                "verse": "Est animus certe superas revocatus in oras:"
            },
            {
                "verse": "Corpus, quod superest, haec brevis urna capit."
            }
        ],
        [
            {
                "verse": "Desinat Eneas celebrarier amplius, olim"
            },
            {
                "verse": "Anchisen quanquam substulit ille patrem,"
            },
            {
                "verse": "Ossa pia quanquam genitoris condidit urna"
            },
            {
                "verse": "Atque patri, sapiens, annua sacra dedit,"
            },
            {
                "verse": "Ne ve sepulchra suis deducta per aera summum"
            },
            {
                "verse": "Laudibus in caelum Cares, ut ante, ferant:"
            },
            {
                "verse": "Ipse ducem sacro Phrigium quia vincis honore,"
            },
            {
                "verse": "Inferias patruo dum facis atque patri."
            },
            {
                "verse": "Marmore praeterea quod surgit et aere polito,"
            },
            {
                "verse": "Iam nunc arte nova quod tibi constat, opus,"
            },
            {
                "verse": "Laurenti, superat Cariam superatque laborem"
            },
            {
                "verse": "Icareum, Medices dum capit urna sacros."
            }
        ],
        [
            {
                "verse": "In te summus amor cum sic mihi crescat in horas,"
            },
            {
                "verse": "Maius ut hoc, Medices, nil reperire queas,"
            },
            {
                "verse": "Cur tamen hinc ego te visam minus, accipe causam,"
            },
            {
                "verse": "Nec nisi vera puta quae tibi verba feram:"
            },
            {
                "verse": "Numen inest oculis, hominem sonat inde nec ipsum"
            },
            {
                "verse": "Vox tua, perpetuis aequiperanda deis,"
            },
            {
                "verse": "Unde fit ut nequeam, cum sim mortalis, honores"
            },
            {
                "verse": "Ferre novos, superi quos tribuere tibi."
            },
            {
                "verse": "Sic ego quod cupio fugio tamen, ire nec ausim"
            },
            {
                "verse": "Huc, ubi sunt Medicae numina magna domus."
            }
        ],
        [
            {
                "verse": "Iupiter ut dextra fulmen tenet ipse tricuspes,"
            },
            {
                "verse": "Quo, bonus, e summa puniat arce dolos,"
            },
            {
                "verse": "Sic tu fers pacem dextra bellumque sinistra,"
            },
            {
                "verse": "Laurenti, Medicae fama decusque domus."
            },
            {
                "verse": "Quae gerit at suavem Tuscis placidamve quietem"
            },
            {
                "verse": "Civibus, illa manus nocte dieque patet;"
            },
            {
                "verse": "Clauditur haec rursus, Martem quae continet acrem,"
            },
            {
                "verse": "Ni fuerit causa pacis, aperta, bonae:"
            },
            {
                "verse": "Accidit ut nuper, Latius cum forte sacerdos"
            },
            {
                "verse": "Fideret Etruscas laedere fraude domos."
            },
            {
                "verse": "Nam, simul ostendis, bellum qua clauditur ipsum,"
            },
            {
                "verse": "Hostibus hanc, Medices, velle aperire manum,"
            },
            {
                "verse": "Deponunt animos ponuntque ferocia corda,"
            },
            {
                "verse": "Teque domum celeres ire volente parant."
            },
            {
                "verse": "Sic, tu cum pacem dextra bellumque sinistra"
            },
            {
                "verse": "Usque geras, patriae servit utrunque tuae."
            }
        ],
        [
            {
                "verse": "Ecce, dies Cosmi redeunt, redit actus in orbem"
            },
            {
                "verse": "Cultus et a vestris qui fuit annus avis."
            },
            {
                "verse": "Huc bonus, anne, veni semper, Medicumque Penates"
            },
            {
                "verse": "Laetius ut videas, huc bonus, anne, veni:"
            },
            {
                "verse": "Ut, cum ceptus honos, Medica tum stirpe videbas"
            },
            {
                "verse": "In tota veluti grandius urbe nihil,"
            },
            {
                "verse": "Hac sic stirpe, colet dum te Laurentius heros,"
            },
            {
                "verse": "Conspicias toto maius in orbe nihil."
            }
        ],
        [
            {
                "verse": "Cum deus aspiceret veluti te sontica febris"
            },
            {
                "verse": "Laedere, Laurenti, protinus ausa foret,"
            },
            {
                "verse": "Increpat indignans scelus hoc, graviterque minatur,"
            },
            {
                "verse": "A te ni saevas comprimat illa manus"
            },
            {
                "verse": "Id fore, quod, nimis imprudens Epimetheus ante"
            },
            {
                "verse": "Quam male morborum vas aperiret, erat:"
            },
            {
                "verse": "Febris ut angusto latitans et carcere caeco"
            },
            {
                "verse": "Sit, tua ne, Medices, laedere menbra queat."
            }
        ],
        [
            {
                "verse": "Cum nequeam lapides penetrare nec hostia clausa,"
            },
            {
                "verse": "Sim quia mortali corpore pondus iners,"
            },
            {
                "verse": "Hanc tibi mitto deam, Medices; nanque ire per omnes"
            },
            {
                "verse": "Difficiles aditus, non onerosa, potest."
            },
            {
                "verse": "Haec referet tibi prospiciens quae pulcher Apollo"
            },
            {
                "verse": "Concinit aurata carmina sancta lyra."
            }
        ],
        [
            {
                "verse": "Vivite, Tyrrheni, iam nunc foeliciter omnes,"
            },
            {
                "verse": "Nam renovat Cosmi saecla priora nepos!"
            },
            {
                "verse": "Hoc decus omne tuum, Laurenti, maxime rerum,"
            },
            {
                "verse": "Haec tibi pro pacis munere palma datur!"
            },
            {
                "verse": "Tu Venetos nobis percusso foedere iungis,"
            },
            {
                "verse": "Quod queat inter nos solvere nulla dies;"
            },
            {
                "verse": "Anguigeroque duci, Medicum qui maximus hospes,"
            },
            {
                "verse": "Consulis, ut statuat continuare fidem,"
            },
            {
                "verse": "Ut tibi cogantur saevi parere tyramni,"
            },
            {
                "verse": "Ocia dum patriae tam dabis ampla, pater."
            }
        ],
        [
            {
                "verse": "Ubaldine, decus Phoebi, decus atque sororum,"
            },
            {
                "verse": "Quas sacra Permessi fluminis unda lavat:"
            },
            {
                "verse": "Scripsimus in fratrem quod nunc gravioribus ausis,"
            },
            {
                "verse": "Carmen id, o princeps, te rogo, docte, legas."
            },
            {
                "verse": "Lumine sed placido: nam, si Federicus, honori"
            },
            {
                "verse": "Quae damus, haec frater sentiat esse tibi,"
            },
            {
                "verse": "Non aliter quam si Phoebus probet illa, probabit,"
            },
            {
                "verse": "Ducet et ingenio digna futura suo."
            }
        ],
        [
            {
                "verse": "Cum modo quos, Medices, sumptus mecum ipse voluto"
            },
            {
                "verse": "Feceris aut quantas fuderis, acer, opes;"
            },
            {
                "verse": "Rursus et argenti quae pondera, rursus et auri"
            },
            {
                "verse": "Omnibus, en, hilari sint data fronte tuis,"
            },
            {
                "verse": "Aut quas sericeas vestes, quae dona dedisti"
            },
            {
                "verse": "Cuilibet, in pugnam qui comes ante fuit;"
            },
            {
                "verse": "Aut, ubi, Iane, domum victricia signa tulisti,"
            },
            {
                "verse": "Quam data sint multis munera multa viris,"
            },
            {
                "verse": "Ut Macedum fueris priscos imitatus honores,"
            },
            {
                "verse": "Quos bonus in dando rex sibi nactus erat:"
            },
            {
                "verse": "Te graviter doleo, cum sint ea maxima, summum"
            },
            {
                "verse": "Scriptorem rebus non habuisse tuis."
            },
            {
                "verse": "Siquando dabitur ne grandia facta canentem"
            },
            {
                "verse": "Me fortuna suis privet acerba bonis,"
            },
            {
                "verse": "Tunc me non humilem spectabis in arma poetam"
            },
            {
                "verse": "Surgere et in Medices condere carmen avos."
            }
        ],
        [
            {
                "verse": "Miratur Venetus thalami genialis honorem"
            },
            {
                "verse": "Maximus, et vestes, vir memorande, tuas,"
            },
            {
                "verse": "Miratur veterum effigies atque ora Quiritum"
            },
            {
                "verse": "Quae, presso servans aere, vetusta tenes,"
            },
            {
                "verse": "Miratur pluteum tot magna volumina habentem"
            },
            {
                "verse": "Priscorum, quot nunc nemo referre queat,"
            },
            {
                "verse": "Miratur tabulas pictas, miratur et arma,"
            },
            {
                "verse": "Tu quibus hanc urbem semper ab hoste tegas,"
            },
            {
                "verse": "Miratur galeasque graves, miratur et enses"
            },
            {
                "verse": "Ordine dispositos in loca certa novo,"
            },
            {
                "verse": "Octavi, decus egregium, miratur et oris"
            },
            {
                "verse": "Effigiem, superest quae tibi pulchra domi:"
            },
            {
                "verse": "Sed nihil, ut dixit, nihil est, si cuncta requiram,"
            },
            {
                "verse": "Omnibus his Venetus quod probet ille magis,"
            },
            {
                "verse": "Quam mores faciles, quam mitia verba loquentis,"
            },
            {
                "verse": "Quam probat ingenium mitius inde tuum,"
            },
            {
                "verse": "Cum tibi, Laurenti, clementia summa nitescat,"
            },
            {
                "verse": "Virtuti, Medices, gloria prima tuae."
            }
        ],
        [
            {
                "verse": "Nuper, Amabili, nostras pervenit ad aures"
            },
            {
                "verse": "Ut laceras verbis carmina nostra malis,"
            },
            {
                "verse": "Quodque nimis Medicen laudem me carpis, ineptus,"
            },
            {
                "verse": "Cum quae summa canam facta minora putes."
            },
            {
                "verse": "Desine: nam tanti non te faciemus, ut usquam"
            },
            {
                "verse": "Desistam Medicum tollere in astra decus."
            },
            {
                "verse": "Nam, quod et ad modulos iam pertinet, improbe, nostros,"
            },
            {
                "verse": "Quos ais et numeris, stulte, carere bonis,"
            },
            {
                "verse": "Non est quod doleam: nam, si mihi nullus adesset"
            },
            {
                "verse": "Ex his, qui graviter carmina nostra probant,"
            },
            {
                "verse": "Sit satis id signi, quod sint haec optima, cum tu"
            },
            {
                "verse": "Dixeris haec stulto displicuisse tibi."
            },
            {
                "verse": "Dic mihi, quid tantum Veneta remoraris in aula,"
            },
            {
                "verse": "Dic, qua, parve, mihi fretus es arte, liber,"
            },
            {
                "verse": "Aut quae te tantum fiducia cepit, ut illic"
            },
            {
                "verse": "Ponere iam sedes nunc meditere novas."
            },
            {
                "verse": "Desine: privati non est domus illa, sed amplum"
            },
            {
                "verse": "Legatum Veneti quae capit, ampla, ducis,"
            },
            {
                "verse": "Cui dedit ut noscat divini aenigmata iuris"
            },
            {
                "verse": "Iupiter atque artes Calliopea suas."
            },
            {
                "verse": "Adde huc egregios iuvenes, quibus altus Apollo"
            },
            {
                "verse": "Dictat inaurata carmina blanda lyra:"
            },
            {
                "verse": "Hi ne forte tuas carpant, indocte, fabellas,"
            },
            {
                "verse": "Si sapis, ergo domum, parve libelle, redi!"
            }
        ],
        [
            {
                "verse": "Quod tibi tam fortis liquidum petat aethera falco,"
            },
            {
                "verse": "Ut sibi cum gruibus bella gerenda putet -:"
            },
            {
                "verse": "Non te, Laurenti, dominum fugit ille benignum,"
            },
            {
                "verse": "Nec fugit imperium mitius ille tuum,"
            },
            {
                "verse": "Sed fratrem duro quae nuper aquatica collo"
            },
            {
                "verse": "Avis iniqua tulit, hanc det ut arte neci;"
            },
            {
                "verse": "Nec contentus ea, quae fratri vulnus in alam"
            },
            {
                "verse": "Confodit, in totum saeviet usque genus."
            },
            {
                "verse": "Post, ubi perdiderit gentem, pius ille, nefandam,"
            },
            {
                "verse": "In fratrem tantum quae fuit ausa nefas,"
            },
            {
                "verse": "Falconis manes rediens geret, ultus, adempti"
            },
            {
                "verse": "Hostibus a victis, parta trophaea, tibi."
            },
            {
                "verse": "Hinc, ferat ut domino solatia magna dolenti"
            },
            {
                "verse": "Et tua, quae tuleris, danna rependat, ovans,"
            },
            {
                "verse": "Unus tot rapido praedas dabit ille volatu,"
            },
            {
                "verse": "Quot simul ii fratres ante dedere duo."
            }
        ],
        [
            {
                "verse": "Audissem natae fatum cum moestus acerbum"
            },
            {
                "verse": "Atque domum peterem tristior inde tuam,"
            },
            {
                "verse": "Illius, o Medices, nota mihi maior imago,"
            },
            {
                "verse": "Limine subsistens, talia voce dedit:"
            },
            {
                "verse": "Quod tibi querenti fuerat dicturus Apollo,"
            },
            {
                "verse": "Hoc ego, Nalde, tibi nunc, dea facta, canam."
            },
            {
                "verse": "Instaret nobis aliquid cum triste futurum"
            },
            {
                "verse": "Idque ratum faceret Parca maligna nimis,"
            },
            {
                "verse": "Iupiter ingemuit Medicam vi laedier ulla"
            },
            {
                "verse": "Progeniem, cuius maximus auctor erat."
            },
            {
                "verse": "Cum tamen obstarent contra luctantia fata,"
            },
            {
                "verse": "Nil quibus invitis Iupiter ipse potest,"
            },
            {
                "verse": "Quod fuit, obtinuit, levius pro tempore dannum:"
            },
            {
                "verse": "Ut caderem saevae facta rapina neci,"
            },
            {
                "verse": "Tot pater at magnus venerandaque mater in annos"
            },
            {
                "verse": "Viveret, ut natos cernat uterque senes."
            },
            {
                "verse": "Dixit, et in verbo torquens vestigia: Patri,"
            },
            {
                "verse": "Nalde, velim referas haec mea dicta. Vale!"
            }
        ],
        [
            {
                "verse": "Iret in antiquum Medices cum forte Mucellum,"
            },
            {
                "verse": "Ut levet a cura membra soluta gravi,"
            },
            {
                "verse": "Ac Sievem peteret Laurentius acer, ut illic"
            },
            {
                "verse": "Fallaci pisces gutture figat acu,"
            },
            {
                "verse": "Qui comes astiterat vitreum proiecit in amnem"
            },
            {
                "verse": "Fila, quibus pendens hamus aduncus erat."
            },
            {
                "verse": "Piscis at illa tamen cum bis fregisset ibidem"
            },
            {
                "verse": "Abrumpens fati fila severa sui,"
            },
            {
                "verse": "Hamos ore tulit binos, quos merserat undis"
            },
            {
                "verse": "Ille, prior Medici qui comes ibat ovans."
            },
            {
                "verse": "Increpat id summens alium Laurentius hamum"
            },
            {
                "verse": "Magnus, ut in liquidas inde remittat aquas."
            },
            {
                "verse": "Mira canam, sed visa tamen: qui fata parantem"
            },
            {
                "verse": "Bis quoque fugisset, piscis, iniqua prius,"
            },
            {
                "verse": "Hamum sponte subit, Medices, quem forte regebas,"
            },
            {
                "verse": "Ecce, volens domino cedat ut ille tibi -"
            },
            {
                "verse": "Cui quoque fors cunctos cedens tribuisset in annos"
            },
            {
                "verse": "Quaelibet imperio rite movenda tuo! -"
            },
            {
                "verse": "Detegat atque hamos in viscera caeca latentes."
            },
            {
                "verse": "I nunc, et Medici furta tegenda puta!"
            }
        ],
        [
            {
                "verse": "Phoebe, decus Venetum, patriam qui legibus aequis"
            },
            {
                "verse": "Instruis et monitis tollis in astra tuis:"
            },
            {
                "verse": "Quam bene conveniunt quae nomina magna parentes"
            },
            {
                "verse": "A puero iam tunc imposuere tibi."
            },
            {
                "verse": "Nam, velut in superos Phoebus moderamen equorum"
            },
            {
                "verse": "Suscipit et clarum conficit orbe diem,"
            },
            {
                "verse": "Sic tu quod pater instituit Venetusque senatus"
            },
            {
                "verse": "In lucem profers, Phoebe verende, novam,"
            },
            {
                "verse": "Cum dux quas iubeat, patribus de more vocatis,"
            },
            {
                "verse": "Quasque, bonus, leges sanciat inde pias,"
            },
            {
                "verse": "Has prius ingenio sic tu mediteris et arte,"
            },
            {
                "verse": "Consiliis agitans quaeque futura bonis,"
            },
            {
                "verse": "Ut modo non aliter Venetos splendescat in omnes"
            },
            {
                "verse": "Lux tua per Latias maxima facta domos,"
            },
            {
                "verse": "Quam totum Phoebi lux se diffundat in orbem,"
            },
            {
                "verse": "Qua nihil astrifero fulget ab axe magis."
            }
        ],
        [
            {
                "verse": "Cum mihi quot meditor fortunae commoda desint,"
            },
            {
                "verse": "Utque suis ea me privet iniqua bonis,"
            },
            {
                "verse": "Tu, grave ne doleam, causa es: quia, quod negat illa,"
            },
            {
                "verse": "Suggeris hoc opibus, Iane benigne, tuis."
            }
        ],
        [
            {
                "verse": "Haec aqua, Burgesi, quae mentem et corpora sanat,"
            },
            {
                "verse": "Ut reor, Aonio ducit ab amne caput."
            },
            {
                "verse": "Nam, velut Emonia qui se deus abluit unda"
            },
            {
                "verse": "Corporis et curas ingeniique subit,"
            },
            {
                "verse": "Sic, ubi tot ciatos Burreo e fonte bibisti,"
            },
            {
                "verse": "Libera quot morbis reddere membra valent,"
            },
            {
                "verse": "Factus es hinc reliquis adeo sapientior unus,"
            },
            {
                "verse": "Ut praecepta tuis vel dare summa queas."
            }
        ],
        [
            {
                "verse": "Cessaris quanvis dudum conscribere carmen,"
            },
            {
                "verse": "Usaque nec solito sit tua Musa pede,"
            },
            {
                "verse": "Non tamen amisit studiumque artemque canendi,"
            },
            {
                "verse": "Sed retinet veteres doctior illa modos."
            },
            {
                "verse": "Nam, tu dum Tusci geris alto in corde Palati"
            },
            {
                "verse": "Curas, dum patriae scribis et historias,"
            },
            {
                "verse": "Haec et in Aonias sic est versata puellas,"
            },
            {
                "verse": "Sic ibi cantantes est imitata deas,"
            },
            {
                "verse": "Ut, cytharam nunc, ecce, novam dum, Scala, resumis,"
            },
            {
                "verse": "Pieria assiduos vincat in arte viros."
            }
        ],
        [
            {
                "verse": "Cum modo consulerem Musas, Bernarde, canenti"
            },
            {
                "verse": "Quae tibi praecipue laus tribuenda foret,"
            },
            {
                "verse": "Me dea, quae reliquis formosior una deabus,"
            },
            {
                "verse": "Duxit in umbriferum, Calliopea, nemus. [undis"
            },
            {
                "verse": "Atque ibi: Quam lympham - dixit - superantibus"
            },
            {
                "verse": "Et Aganippeo serpere fonte vides"
            },
            {
                "verse": "Fluminis in morem, ni me modo pulcher Apollo"
            },
            {
                "verse": "Decipit, est vates, qui tibi, Nalde, canit,"
            },
            {
                "verse": "Qui tibi Pieria cecinit, Michelozius, arte"
            },
            {
                "verse": "Carmina, quae laudes sint habitura novas."
            },
            {
                "verse": "Cui si noster amor cunctos bene crescat in annos,"
            },
            {
                "verse": "Si colat altrices nos, velut ante, suas,"
            },
            {
                "verse": "Protinus Hesperias nomen sic fundet in oras,"
            },
            {
                "verse": "Famaque per Latias sic erit aucta domos,"
            },
            {
                "verse": "Cernis ut hinc tota fluvium regione vagari,"
            },
            {
                "verse": "Qui nemus hoc vitrea prorsus inundat aqua."
            }
        ],
        [
            {
                "verse": "Mittimus, e nostro nuper quae misit agello"
            },
            {
                "verse": "Villicus, o princeps, persica poma tibi:"
            },
            {
                "verse": "Quae sint pauca licet, tamen his quoque plura daturus"
            },
            {
                "verse": "Sum, modo promissis manserit ille suis."
            }
        ],
        [
            {
                "verse": "Armatus curva quanvis cum falce Priapus"
            },
            {
                "verse": "Arbore servaret mitia poma super,"
            },
            {
                "verse": "Non tamen hinc potuit nocturnos pellere fures,"
            },
            {
                "verse": "Quo minus in media persica nocte petant."
            },
            {
                "verse": "Et, nisi quod scelus hoc clamasset protinus ille:"
            },
            {
                "verse": "Servantur Veneto qui rapis ista patri!"
            },
            {
                "verse": "Omnia clam raperent. Tua sed reverentia, princeps,"
            },
            {
                "verse": "Fecit, ut hi sinerent haec superesse tibi."
            }
        ],
        [
            {
                "verse": "Parcite, qui verbis Petrarcham extollere vultis,"
            },
            {
                "verse": "Dicere, quae cecinit, vera fuisse minus."
            },
            {
                "verse": "Acrior humani quanto fuit ignis amoris"
            },
            {
                "verse": "Aut quanto in dominam verior ardor erat,"
            },
            {
                "verse": "Acrius hoc tanto virtutem est ille secutus,"
            },
            {
                "verse": "Sanctius ingenium praestitit inde suum,"
            },
            {
                "verse": "Certando superans duro saeva Cupidinis arma"
            },
            {
                "verse": "Ille pudicitiae summa trophaea tulit."
            },
            {
                "verse": "Maior enim virtus hostes superare protervos,"
            },
            {
                "verse": "Quam si, nihil efficiens, ocia lenta colas."
            }
        ],
        [
            {
                "verse": "Bembe, Siracusio quae sunt mihi condita versu,"
            },
            {
                "verse": "Haec rogo te placido lumine pauca legas,"
            },
            {
                "verse": "Acer ut inspicias siquid valeamus, in altos"
            },
            {
                "verse": "Dum saltus Medicas ductito pastor oves."
            },
            {
                "verse": "Nam, si digna tuo censebis amore futura"
            },
            {
                "verse": "Atque putes oculis illa legenda tuis,"
            },
            {
                "verse": "Non ego mox dubitem consurgere in arma ducesque"
            },
            {
                "verse": "Et canere altisono gesta notanda pede:"
            },
            {
                "verse": "Iudice sic fiam tanto te, Bembe, superbus,"
            },
            {
                "verse": "Sic mihi cuncta dabit, te duce, Musa volens!"
            }
        ],
        [
            {
                "verse": "Cum miranda forent quae maxima Ianus in armis"
            },
            {
                "verse": "Gessit et integram non habitura fidem,"
            },
            {
                "verse": "Carmina mitto tibi, quibus haec memoramus in aevum"
            },
            {
                "verse": "Singula, quae Medico sint bene gesta duce,"
            },
            {
                "verse": "Ut, quantum fidei gestis praestantia rerum"
            },
            {
                "verse": "Eripit et vero quaeque minora facit,"
            },
            {
                "verse": "Tantum voce tua, gravior cum testis adesses,"
            },
            {
                "verse": "Omnibus his valeas addere, Bembe, fidem."
            },
            {
                "verse": "Rebus enim cunctis praesens cum forte fuisses,"
            },
            {
                "verse": "Legatus Veneta missus ab urbe, pater,"
            },
            {
                "verse": "Atque prior fieres podio spectator ab alto"
            },
            {
                "verse": "Quae Tusci duro bella tridente gerant,"
            },
            {
                "verse": "Qualis et ornatus Medici, quae pompa subesset,"
            },
            {
                "verse": "Ut nisi qui vidit credere ficta queat,"
            },
            {
                "verse": "Est tua quae gravitas possit ea gesta referre,"
            },
            {
                "verse": "Maxima, Bembe, licet, vera fuisse tamen."
            },
            {
                "verse": "Nemoque tam sancto te quicquam teste negabit,"
            },
            {
                "verse": "Haec putet at numeris vera fuisse tuis."
            }
        ],
        [
            {
                "verse": "Quam sis magnificus dandis, quam magnus haberis"
            },
            {
                "verse": "Muneribus, vel sit quam tibi larga manus,"
            },
            {
                "verse": "Optima, Bembe pater, nuper documenta dedisti,"
            },
            {
                "verse": "Omnibus illa quidem rite probanda bonis,"
            },
            {
                "verse": "Argento e solido pateras cum, Bembe, bilibres"
            },
            {
                "verse": "Tradideris iuveni, qui tibi dona tulit,"
            },
            {
                "verse": "Sed tam parva tamen, pars ut vigesima posset"
            },
            {
                "verse": "Reddere pro meritis praemia certa suis."
            },
            {
                "verse": "Cum tibi donavit parvos ita, Bembe, libellos,"
            },
            {
                "verse": "Ut manus hos eadem summeret una duos,"
            },
            {
                "verse": "Quam tamen hinc sapias licet aspectare volenti,"
            },
            {
                "verse": "Quam modo Pieridum te novus ardor habet:"
            },
            {
                "verse": "Nam, foret insignis geminorum nomine vatum"
            },
            {
                "verse": "Cum liber, ac propria scriptus uterque manu,"
            },
            {
                "verse": "Illa facis tanti tam parva volumina, magno"
            },
            {
                "verse": "Prorsus ut argenti pondere habenda putes."
            }
        ],
        [
            {
                "verse": "Gratulor ingenio tot maxima facta gerenti,"
            },
            {
                "verse": "Gratulor et studiis, dulcis amice, tuis,"
            },
            {
                "verse": "Cum tibi pro meritis tribuat Florentia tantum,"
            },
            {
                "verse": "Dum leges patria condis in urbe novas,"
            },
            {
                "verse": "Quantum Lacedemon tribuit bene grata Lycurgo,"
            },
            {
                "verse": "Civibus ut sanxit iura tenenda suis."
            },
            {
                "verse": "Hac igitur memorandus eris pietate, Iohannes,"
            },
            {
                "verse": "In patriam dum sol lucis habebit equos."
            }
        ],
        [
            {
                "verse": "Abstulit, heu, nullis parcens mors improba laurum,"
            },
            {
                "verse": "Quae fuit aestivo mollis in umbra cane,"
            },
            {
                "verse": "Languenti graviter suaves quae rursus odores"
            },
            {
                "verse": "Miscuit, heu, fesso portus et aura mihi."
            },
            {
                "verse": "Ac, veluti Phoebum tristi soror occulit umbra,"
            },
            {
                "verse": "Tollitur ex oculis lux ita summa meis:"
            },
            {
                "verse": "Hinc rogo me rapias, quae, mors, mihi danna tulisti;"
            },
            {
                "verse": "Hei, mihi sic animum vexat acerbus amor!"
            },
            {
                "verse": "Tu breve dormisti spatium, pulcherrima rerum;"
            },
            {
                "verse": "Nunc tamen, e somno libera facta, manes"
            },
            {
                "verse": "Hic, ubi caelestes inter versata beatos"
            },
            {
                "verse": "Te similem summi conspicis esse Iovis."
            },
            {
                "verse": "Sis licet at mentes inter celebrata supremas"
            },
            {
                "verse": "Notior in superas inde futura domos:"
            },
            {
                "verse": "Hic tamen aethernum, siquid mea carmina possunt,"
            },
            {
                "verse": "Dicetur toto nomen in orbe tuum."
            }
        ],
        [
            {
                "verse": "Mortua candidior cum sis quam viva fuisses,"
            },
            {
                "verse": "Pulchrior inque nigro cum videare rogo,"
            },
            {
                "verse": "Te reor hinc stellas iam nunc petiisse volantem"
            },
            {
                "verse": "Huc, ubi quam fuerat forma sit aucta magis."
            }
        ],
        [
            {
                "verse": "Extant signa quidem sis cur, Simonetta, nitenti"
            },
            {
                "verse": "Iuncta polo, veluti qui cecinere ferunt."
            },
            {
                "verse": "Sed nihil est, vero quod nunc mage congruat ipsi,"
            },
            {
                "verse": "Aut te divinam quod probet inde magis,"
            },
            {
                "verse": "Quam facit ingenio Medices Laurentius acri,"
            },
            {
                "verse": "Dum caeleste tibi cantat in esse decus."
            },
            {
                "verse": "Nam, te cum videat superos habitare Penates"
            },
            {
                "verse": "Et numerum nitidis addere syderibus,"
            },
            {
                "verse": "Divinum sacro carmen tibi protulit ore,"
            },
            {
                "verse": "Ut tuus ex merito sic celebretur honos."
            }
        ],
        [
            {
                "verse": "Bembe, quod a puero cepi modularier olim,"
            },
            {
                "verse": "Carminis exemplum nunc ego mitto tibi."
            },
            {
                "verse": "Cuius et in primo spectabis, amice, libello"
            },
            {
                "verse": "Quas amor in miseros ventilet usque faces;"
            },
            {
                "verse": "At liber inde dabit, fallor nisi, Bembe, secundus"
            },
            {
                "verse": "Quicquid et in varios haec mea Musa canit;"
            },
            {
                "verse": "Tertius hinc Medicum summos meditatus honores"
            },
            {
                "verse": "Dicet Apollinea facta canenda lyra."
            },
            {
                "verse": "Ergo, siqua tui vatis tibi cura supersit,"
            },
            {
                "verse": "Te precor haec hilari singula fronte legas,"
            },
            {
                "verse": "Ut tibi cui notum quae mens animusque futurus"
            },
            {
                "verse": "Sit mihi Pieria bella referre tuba,"
            },
            {
                "verse": "Haec quoque nosse queas teneris, Bernarde, sub annis,"
            },
            {
                "verse": "Quae lusit numeris prima iuventa suis."
            }
        ],
        [
            {
                "verse": "En tibi bina, pater, quam Naldus, epistola, mittit"
            },
            {
                "verse": "Naldius, ingenio non aliena tuo:"
            },
            {
                "verse": "Altera, legitimum castumque notabit amorem,"
            },
            {
                "verse": "Cuius inest Helenae maxima cura tuae,"
            },
            {
                "verse": "Altera quam caste te gesseris usque docebit,"
            },
            {
                "verse": "Orator Veneta dum procul urbe manes."
            },
            {
                "verse": "Siqua meis aderit numeris tibi forte voluptas,"
            },
            {
                "verse": "Pars decet uxori sit sua, Bembe, tuae:"
            },
            {
                "verse": "Femina nam Venetas inter primaria cum sit,"
            },
            {
                "verse": "Castior Illyricas inter habenda nurus,"
            },
            {
                "verse": "Convenit ut partes ex te cognoscat honoris,"
            },
            {
                "verse": "Est quem carminibus nunc habitura meis."
            },
            {
                "verse": "Coniugis ergo piae si iura pudica movebunt,"
            },
            {
                "verse": "Atque eris uxori par in amore pari,"
            },
            {
                "verse": "Es velut, ista leges Helenae, quaecunque fuerunt"
            },
            {
                "verse": "De se, Bembe, mea scripta notata manu,"
            },
            {
                "verse": "Ut sciat haec, nuribus quae sint praeconia castis"
            },
            {
                "verse": "Laudis, et ingenio gaudeat illa suo."
            }
        ],
        [
            {
                "verse": "Siquis erit, sortes hominum qui ducat iniquas,"
            },
            {
                "verse": "Aut putet in terris qui nihil esse diu,"
            },
            {
                "verse": "In te convertens oculos, Bernarde, videbit"
            },
            {
                "verse": "Rebus in humanis longius esse nihil,"
            },
            {
                "verse": "Atque hunc, Socraticos monitus qui scripserat olim,"
            },
            {
                "verse": "Vera quidem veris concinuisse modis,"
            },
            {
                "verse": "Usque voluptati cum dixit inesse dolorem,"
            },
            {
                "verse": "Triste quid ut semper subsequeretur eam."
            },
            {
                "verse": "Nam te quid Tusca iam pridem vidimus urbe"
            },
            {
                "verse": "Laetius aut quem nunc diligat illa magis?"
            },
            {
                "verse": "Te pueri iuvenesque simul florensque senatus"
            },
            {
                "verse": "Et colit et laudes tollit in astra tuas;"
            },
            {
                "verse": "Teque domus Medicum summo dignata decore"
            },
            {
                "verse": "Delitias patriae te putat esse tuae;"
            },
            {
                "verse": "Teque pii vates numen venerantur amicum,"
            },
            {
                "verse": "Quisquis et Emonio mersit in amne caput,"
            },
            {
                "verse": "Ut te legitimum meritis pro talibus in se"
            },
            {
                "verse": "Iure suo vocitet quaeque Camena patrem:"
            },
            {
                "verse": "Sed nihil ista iuvant, urbs te cum maxima rerum"
            },
            {
                "verse": "Iusserit in Venetos nunc remeare Lares."
            },
            {
                "verse": "Sic, cum summa, pater, de te sit sumpta voluptas,"
            },
            {
                "verse": "Dum licet, atque tuo dum datur ore frui,"
            },
            {
                "verse": "Sit dolor ipse gravis, quem nunc subeamus, oportet,"
            },
            {
                "verse": "Discessu qui nos tam premit usque tuo."
            }
        ],
        [
            {
                "verse": "Audieram veluti tu saeva pericla subisti,"
            },
            {
                "verse": "Exciperet cum te quartus ab urbe lapis."
            },
            {
                "verse": "Nec mora; consului Tyrrheni oracula Panis,"
            },
            {
                "verse": "Qui deus ex aditis hos dedit ore sonos:"
            },
            {
                "verse": "Moenia cum nollem tali privata decore"
            },
            {
                "verse": "Tusca, quidem Bembus qualis in urbe fuit,"
            },
            {
                "verse": "His iter in patriam manibus cum carperet acer"
            },
            {
                "verse": "Disrupi subito frena fugacis equi,"
            },
            {
                "verse": "Prorsus ut augurio graviori territus ille"
            },
            {
                "verse": "Mallet in Etruscas inde redire domos."
            },
            {
                "verse": "Haec ego: sed frustra! Nam, cum Laurentius acer"
            },
            {
                "verse": "Traderet huic mulum, quo bene vectus erat,"
            },
            {
                "verse": "Ausus, Nalde, fui, Medicum devinctus honore,"
            },
            {
                "verse": "Amplius in Bembum non ego ferre manus."
            },
            {
                "verse": "Sic abit is, liber, vel moenia tristia linquens,"
            },
            {
                "verse": "A quibus, heu, lachrimas vidimus ire pias."
            }
        ],
        [
            {
                "verse": "Forsitan, ante, tuos me non celebrasse Penates"
            },
            {
                "verse": "Miraris, decuit me velut ante, pater."
            },
            {
                "verse": "Desine mirari: non est tua culpa, benigno"
            },
            {
                "verse": "Ingenio capias cum, Petre, quenque tuo;"
            },
            {
                "verse": "Hac quoque me culpa penitus caruisse necesse est,"
            },
            {
                "verse": "Usque tuos cupiam cum celebrare Lares."
            },
            {
                "verse": "Est tua sed gravitas oris tibi tanta severi,"
            },
            {
                "verse": "Deque tuo tantum provenit ore decus,"
            },
            {
                "verse": "Dum quod Aristotelis tradit, quod docta vetustas"
            },
            {
                "verse": "Pellegis et quicquid dogmata prisca monent,"
            },
            {
                "verse": "Ut neque philosophi gravitatem attingere possim,"
            },
            {
                "verse": "Assuetus levibus, Petre verende, modis."
            },
            {
                "verse": "At, cum conspiciam, divino accensus amore"
            },
            {
                "verse": "Ut summi cupias scandere summa poli,"
            },
            {
                "verse": "Ut teneas quicquid de se natura deorum"
            },
            {
                "verse": "Tradidit et superas quis regat arte domos,"
            },
            {
                "verse": "Horreo tum vero divinum attingere honorem"
            },
            {
                "verse": "Protinus atque tuas inde subire fores."
            }
        ],
        [
            {
                "verse": "Audierant in te Lydae modo, Bembe, Camenae"
            },
            {
                "verse": "Sontica quam graviter sit scelus ausa febris,"
            },
            {
                "verse": "Hinc adeunt Phoebum, medicas qui tradidit artes,"
            },
            {
                "verse": "Talibus ac faciunt talia verba modis:"
            },
            {
                "verse": "Phoebe, decus vatum, sanandi et corporis auctor -"
            },
            {
                "verse": "Utraque nam, pater, est subdita cura tibi -,"
            },
            {
                "verse": "Orator Tusca Musis comitantibus urbe"
            },
            {
                "verse": "Ut Bembus rediit, pulcher Apollo, tenes,"
            },
            {
                "verse": "Nec fugit in Venetos quot sint sua praestita cives,"
            },
            {
                "verse": "Quam bene se in patriam gesserit ille suam."
            },
            {
                "verse": "Cum tamen haec ita sint, in Bembum protinus ausa"
            },
            {
                "verse": "Est febris ignitas torrida ferre manus."
            },
            {
                "verse": "Ergo, per currusque tuos lucemque tuam, te"
            },
            {
                "verse": "Optima nunc petimus pharmaca quaeque feras."
            },
            {
                "verse": "Expetit hoc virtus, ut morbo liber ab omni,"
            },
            {
                "verse": "Usque valens patriae consulat ille suae."
            },
            {
                "verse": "Annuit, et dixit: Fiet quodcunque petistis,"
            },
            {
                "verse": "Bembus Apollineae summat ut artis opem."
            }
        ],
        [
            {
                "verse": "Ecce, dies rediens augusti primus adest, qui"
            },
            {
                "verse": "Semper honoratus, semper acerbus erit,"
            },
            {
                "verse": "Hoc quia nos Cosmo moestas sacravimus aras"
            },
            {
                "verse": "Fudimus atque piis annua tura focis."
            },
            {
                "verse": "Sancte pater patriae, Lydos, velut ante solebas,"
            },
            {
                "verse": "Dum coleres terram, respice, Cosme, Lares:"
            },
            {
                "verse": "Candidus a nobis pestem defende malignam"
            },
            {
                "verse": "Atque gravem Tusca pellito ab urbe famem."
            },
            {
                "verse": "Quod satis efficies, magnum si, Cosme, nepotem"
            },
            {
                "verse": "Servabis, Latii qui decus omne soli."
            },
            {
                "verse": "Hoc duce non hostes unquam metuemus iniquos,"
            },
            {
                "verse": "Sed bona tranquillae tempora pacis erunt;"
            },
            {
                "verse": "Hoc duce dira lues Orcum trudetur ad imum,"
            },
            {
                "verse": "Saevior Etruscos nec grave morbus aget,"
            },
            {
                "verse": "Quin aderit pleno semper bona copia cornu,"
            },
            {
                "verse": "Latius ut fruges spargat amica novas."
            },
            {
                "verse": "Ducito, Laurenti, vatem tibi vera canentem,"
            },
            {
                "verse": "Si verus monitis implet Apollo suis."
            }
        ],
        [
            {
                "verse": "Siquid avo debes, siqua est reverentia patri"
            },
            {
                "verse": "Debita, si Musis debitus extat honos,"
            },
            {
                "verse": "Hos lege, quos versus Erato dictavit amanti:"
            },
            {
                "verse": "Praescripsit monitis haec mihi diva suis,"
            },
            {
                "verse": "Ut canerem Cosmumque prius Petrumque parentem,"
            },
            {
                "verse": "A te siqua petens obtinuisse velim."
            },
            {
                "verse": "Nam fore dicebat, sequerer si iussa monentis,"
            },
            {
                "verse": "Ut legeres oculis carmina nostra bonis."
            },
            {
                "verse": "Cui cum paruerim, facias decet ista libenter:"
            },
            {
                "verse": "Est dea, quae de te vaticinata mihi."
            },
            {
                "verse": "Quod, nisi Cosmus avus, nisi me pater ipse iuvabit,"
            },
            {
                "verse": "Proderit atque mihi nunc nisi Musa volens,"
            },
            {
                "verse": "Laurenti, non est quod iam implorare queamus,"
            },
            {
                "verse": "Ferre nec ulterius quod mihi possit opem."
            }
        ],
        [
            {
                "verse": "Te rogo ne nostri quoquam tibi cura recedat,"
            },
            {
                "verse": "Ne ve sinas zephiros verba tulisse mea."
            },
            {
                "verse": "Optima quaeque dies fugitat, nec Parca tenorem"
            },
            {
                "verse": "Improba desistit continuare suum:"
            },
            {
                "verse": "Qui puer incepi Medicos celebrare Penates,"
            },
            {
                "verse": "Albescit capiti tempus utrunque mihi."
            },
            {
                "verse": "Lustra quot, heu, iam tunc, quot praeteriere kalendae,"
            },
            {
                "verse": "Quot mihi promissi praeteriere dies!"
            },
            {
                "verse": "Si patiare, suis qui te coluere Camenis,"
            },
            {
                "verse": "Versibus ac Medicam qui cecinere domum,"
            },
            {
                "verse": "Aut inhonoratos aut laudis egere merentes,"
            },
            {
                "verse": "Hinc, tibi, Laurenti, gloria nulla venit."
            },
            {
                "verse": "Ergo nec expectes, spes o fidissima nostri,"
            },
            {
                "verse": "Siquid es in vates exhibiturus opis,"
            },
            {
                "verse": "Dum premat aut fatum, caros aut inde necesse"
            },
            {
                "verse": "Sit, male ne pereant, deseruisse Lares."
            }
        ],
        [
            {
                "verse": "Mutius ut quondam, sacros qui tempserat ignes"
            },
            {
                "verse": "Hic, ubi deceptam torruit ille manum,"
            },
            {
                "verse": "Tercentos dixit Romae iurasse Quirites,"
            },
            {
                "verse": "Linqueret ut Latiam Porsena victus humum:"
            },
            {
                "verse": "Sic modo, Laurenti, mea nunc epigrammata contra"
            },
            {
                "verse": "Iurarunt qua te protinus arte petant,"
            },
            {
                "verse": "Multorum donec, Medices, superatus ab uno,"
            },
            {
                "verse": "De multis unum quae volet efficias."
            }
        ],
        [
            {
                "verse": "Siqua tui vatis Mathei cura tenet te,"
            },
            {
                "verse": "Si, dea, promeritis es neque grata parum,"
            },
            {
                "verse": "Hunc ne, Musa, sinas verbis lacerarier atris,"
            },
            {
                "verse": "Ne ve sit ut linguis praeda futura malis."
            },
            {
                "verse": "Aonas in montes quoniam deductus, ab antro"
            },
            {
                "verse": "Hausit Apollineo, Phoebe, quod arte mones,"
            },
            {
                "verse": "Scriberet historias illinc ut doctus et acri"
            },
            {
                "verse": "Tempora digereret quaelibet acta nota,"
            },
            {
                "verse": "Bellaque narraret, populus quae Tuscus in oris"
            },
            {
                "verse": "Parrasiis fausta maxima gessit ave,"
            },
            {
                "verse": "Ut praecepta daret vitae civilis in omnes,"
            },
            {
                "verse": "Civibus illa quidem rite tuenda bonis,"
            },
            {
                "verse": "Denique vel quicquid memorat Cumea Sibylla,"
            },
            {
                "verse": "Cui comes extiterat, dum nova facta canit."
            },
            {
                "verse": "Adde huc quae Tusci fuerit sibi cura Palati,"
            },
            {
                "verse": "Se bene pro patria gessit ut ille sua."
            },
            {
                "verse": "Invide, quid laceras igitur tot honesta ferentem"
            },
            {
                "verse": "Undique Palmerium? Lingua maligna, tace!"
            }
        ],
        [
            {
                "verse": "Imperium multis tribuerunt fata supremum,"
            },
            {
                "verse": "Saepe sed hi faciunt quod potuere minus,"
            },
            {
                "verse": "Acrius ingenium desit quia viribus amplis,"
            },
            {
                "verse": "Ut quod quisque valet non agat inde tamen."
            },
            {
                "verse": "At modo cui rerum fato data summa potestas,"
            },
            {
                "verse": "Cui datur ingenio vincere quenque tuo,"
            },
            {
                "verse": "Ut quaecunque voles eadem pia fata sequantur -"
            },
            {
                "verse": "Sic sapis, o Medices, omnia sicque potes -:"
            },
            {
                "verse": "Te rogo, Laurenti, quae scis bona, quae potes, ante"
            },
            {
                "verse": "Quam nos Parca rapit, constituisse velis."
            }
        ],
        [
            {
                "verse": "Multi multa ferunt, Laurenti, verba, sed illa"
            },
            {
                "verse": "Prorsus ab ingenio sunt aliena meo,"
            },
            {
                "verse": "Cum tibi, quos canimus versus, quae carmina, dicant,"
            },
            {
                "verse": "Haec coepisse quidem taedia ferre sui."
            },
            {
                "verse": "Quod nisi iam fieret, referunt potuisse moveri"
            },
            {
                "verse": "Te, semel ut faceres saepe quod illa petunt:"
            },
            {
                "verse": "Scilicet ut sedes patriis quoque vatibus ulla"
            },
            {
                "verse": "Sit data, ne Musis longius erret honos."
            },
            {
                "verse": "Ast ego quae iactant verbis respondeo: Cum sis"
            },
            {
                "verse": "Pieridum tota solus in urbe pater,"
            },
            {
                "verse": "Quae Musae dictant aut quae gravis auctor Apollo"
            },
            {
                "verse": "Non debere quidem displicuisse tibi;"
            },
            {
                "verse": "Quod tamen haud facias quae sis meditatus agenda,"
            },
            {
                "verse": "Posse satis, Medices, te puto, velle nego,"
            },
            {
                "verse": "Cum non dum ratio permittat ut illa facessas,"
            },
            {
                "verse": "Teque sit hanc praeter quod iuvet inde nihil."
            }
        ],
        [
            {
                "verse": "Ut medicus, Medices Laurenti, summus haberis"
            },
            {
                "verse": "Omnibus his, curam qui subiere tuam,"
            },
            {
                "verse": "Sic rogo: cum validum corpus mihi feceris et cum"
            },
            {
                "verse": "Tradideris quo me vivere posse putem,"
            },
            {
                "verse": "Hunc mihi, quem soliti fuerant dare rursus aliptae,"
            },
            {
                "verse": "Des, bene qui validis debet inesse color."
            },
            {
                "verse": "Nec tamen expectes, ut nunc ego magnus Etrusca"
            },
            {
                "verse": "Sim dominus per te factus in urbe petam:"
            },
            {
                "verse": "Id peto, Laurenti, fieri tunc posse videri,"
            },
            {
                "verse": "Cum dabis, aut aptus cum tibi visus ero."
            }
        ],
        [
            {
                "verse": "Quanquam, summe pater, penitus quos diligis omnes,"
            },
            {
                "verse": "Vendramine, viros gloria summa manet,"
            },
            {
                "verse": "Attamen, e signis quoniam manifestius illud"
            },
            {
                "verse": "Cernitur et quae mens sit tibi signa probant,"
            },
            {
                "verse": "Te rogo sic animus quam sit tuus optimus in me"
            },
            {
                "verse": "Ostendas aliqua, dux, mihi, summe, nota,"
            },
            {
                "verse": "Omnibus ut pateat quo me digneris honore,"
            },
            {
                "verse": "Aut prope te teneat quem mea Musa locum."
            }
        ],
        [
            {
                "verse": "Mecenas Caesarque, illis clementior unus,"
            },
            {
                "verse": "Quos tulit antiqui terra beata Remi,"
            },
            {
                "verse": "Dum fortuna fuit, dum prisci temporis aetas"
            },
            {
                "verse": "Vatibus attulerant praemia certa bonis:"
            },
            {
                "verse": "Non tamen haec sperem, cum tanto pessimus horum"
            },
            {
                "verse": "En ego sim vatum, qui cecinere prius,"
            },
            {
                "verse": "Tu regum quanto dator optimus omnibus illis,"
            },
            {
                "verse": "Qui scriptis aliquid promeruere suis."
            },
            {
                "verse": "Id modo te, princeps, tantum mihi, summe, rogabo,"
            },
            {
                "verse": "Quod capit, ut mos est, hostis ab hoste datum:"
            },
            {
                "verse": "Ut mihi rescribas, iaceam ne principe tanto,"
            },
            {
                "verse": "Si nihil attuleris, iudice semper ego."
            }
        ],
        [
            {
                "verse": "Quam tibi conveniens nomen posuere parentes,"
            },
            {
                "verse": "Par fuit ingenio quam tibi sorte datum!"
            },
            {
                "verse": "Nomine nam proprio Dulces ut forte vocaris,"
            },
            {
                "verse": "Utque tuum nomen nil nisi dulce sonat,"
            },
            {
                "verse": "Sic tibi sunt mores dulces, tibi dulcia passim"
            },
            {
                "verse": "Verba fluunt, dulci provenit ore melos."
            }
        ],
        [
            {
                "verse": "Non quia sit magnum nos nunc quod mittimus ad te,"
            },
            {
                "verse": "Sed quia nominibus convenit usque tuis:"
            },
            {
                "verse": "Dulce tuum nomen, sunt haec quoque dulcia vina,"
            },
            {
                "verse": "Quae damus ut, Dulces, nil nisi dulce bibas."
            }
        ],
        [
            {
                "verse": "Nil mihi vobiscum: valeas, pharetrate Cupido,"
            },
            {
                "verse": "Iam Venus et Veneris turba iocosa, vale!"
            },
            {
                "verse": "Nam, mihi quae vita fuerat iocundior ipsa,"
            },
            {
                "verse": "Quae fuit atque oculis carior una meis,"
            },
            {
                "verse": "Iam mihi nunc alium praeponit iniqua videnti"
            },
            {
                "verse": "Et iubet in regno regna tenere meo."
            }
        ],
        [
            {
                "verse": "In mare dum fluvii current, dum lucidus astra"
            },
            {
                "verse": "Sol aget, aut pisces frigidus humor alet,"
            },
            {
                "verse": "Nomen et ingeniumque tuum laus usque manebit,"
            },
            {
                "verse": "Longaque posteritas nec minuisse queat:"
            },
            {
                "verse": "Non modo quod nuper nobis ea poma libenter"
            },
            {
                "verse": "Misisti, Alcinous qualia ferre solet,"
            },
            {
                "verse": "Sed tibi quod vati dictant nova carmina Musae,"
            },
            {
                "verse": "Et favet ingenio pulcher Apollo tuo."
            },
            {
                "verse": "Quam bene, Pine, tibi nomen posuere parentes"
            },
            {
                "verse": "Arboris, alta sua quae petit astra coma:"
            },
            {
                "verse": "Nam, velut ipsa gravi fortissima robore pinus"
            },
            {
                "verse": "Exuperat quicquid fertilis hortus habet,"
            },
            {
                "verse": "Sic virtute duces, Martem quicunque sequuntur,"
            },
            {
                "verse": "Flamineos superas, Pine verende, tua."
            }
        ],
        [
            {
                "verse": "Foelix sorte tua - nam te neque clarior alter"
            },
            {
                "verse": "Est neque Flamineo maior in orbe viget -,"
            },
            {
                "verse": "Fortunatus et uxoris virtute canentis"
            },
            {
                "verse": "Omina, quae sortem sint habitura bonam."
            },
            {
                "verse": "Nam velut urbe Remi nympham rex maximus olim"
            },
            {
                "verse": "Dicitur Egeriam consuluisse Numa,"
            },
            {
                "verse": "Romanis legesque novas aut sacra daturus"
            },
            {
                "verse": "Aut quoties mores impositurus erat,"
            },
            {
                "verse": "Sic quodcunque domi, foris est quodcunque gerendum,"
            },
            {
                "verse": "Uxorem veluti consulis ante deam,"
            },
            {
                "verse": "Ut, quantum dedit illa Numae dea prisca favoris,"
            },
            {
                "verse": "Dum bene Romuleos temperat arte patres,"
            },
            {
                "verse": "Uxor, Pine, tibi tribuat Lucretia tantum,"
            },
            {
                "verse": "Egregia populos dum regis arte tuos."
            },
            {
                "verse": "Roma tuum quondam, Lucretia, prisca decorem"
            },
            {
                "verse": "Laudibus in caelum substulit alta suis;"
            },
            {
                "verse": "Altera Flamineis Lucretia fulget in oris"
            },
            {
                "verse": "Romana in nulla parte futura minor."
            },
            {
                "verse": "Nanque pudicitiae proprium sic servat honorem,"
            },
            {
                "verse": "Sic facit in sanctis sacra pianda focis,"
            },
            {
                "verse": "Castior ut tota non inveniatur in urbe"
            },
            {
                "verse": "Ulla, nec in superos relligiosa magis."
            }
        ],
        [
            {
                "verse": "Si me nosse velis cupidum quae causa coegit,"
            },
            {
                "verse": "Ut peterem vestros, diva benigna, Lares:"
            },
            {
                "verse": "Tu, ne falsa canam, Lucretia docta, fuisti,"
            },
            {
                "verse": "Huc iter ut caperem, maxima causa mihi,"
            },
            {
                "verse": "Quod mihi te talem sperabam in cuncta futuram"
            },
            {
                "verse": "Eneae qualis prisca Sibylla fuit,"
            },
            {
                "verse": "Italiam Troiae postquam depulsus ab oris"
            },
            {
                "verse": "Venerat, Iliacas igne cremante domos."
            },
            {
                "verse": "Ergo, si quod erat Phrigio Cumea parenti,"
            },
            {
                "verse": "Hoc itidem, vates, sis mihi rursus idem,"
            },
            {
                "verse": "Ut possim, sacro quae vaticinaris ab antro,"
            },
            {
                "verse": "Auribus accipiens illa notare meis,"
            },
            {
                "verse": "Talibus auspiciis non sum minor inde futurus,"
            },
            {
                "verse": "Ut reor, Ascanii quam fuit ante pater:"
            },
            {
                "verse": "Ingenium tanti facio, Lucretia, summum,"
            },
            {
                "verse": "Quod tibi nascenti Calliopea dedit."
            },
            {
                "verse": "Militiae cum sis primas ducturus habenas,"
            },
            {
                "verse": "Dentur et auspiciis bella gerenda tuis,"
            },
            {
                "verse": "Efficit hoc virtus primum tua, Pine, per orbem"
            },
            {
                "verse": "Illa quidem gravibus concelebranda modis"
            },
            {
                "verse": "Inde facit Xistus, cum te velit esse supremum"
            },
            {
                "verse": "Fortes inter equos inter et arma ducem."
            }
        ],
        [
            {
                "verse": "Quid te forma decens tenerum, Francisce, quid aetas"
            },
            {
                "verse": "Culta, quid usque tibi vita pudica iuvat,"
            },
            {
                "verse": "Si nimis ante diem raptus puerilibus annis"
            },
            {
                "verse": "Deseris, heu, nigris corpus inane rogis?"
            }
        ],
        [
            {
                "verse": "Cum te quid facerent comites, Peregrine, rogarem"
            },
            {
                "verse": "De mensa domini quod superesset, ais:"
            },
            {
                "verse": "Hac licet id vetitum sit tempestate, sit alti"
            },
            {
                "verse": "Id vetitum Christi relligione licet,"
            },
            {
                "verse": "Principis e cena carnis quod restat, hianti"
            },
            {
                "verse": "Ore minister habens devorat omne suo."
            }
        ],
        [
            {
                "verse": "Quis decor in facie siquis, Peregrine, notabit,"
            },
            {
                "verse": "Aut tibi sit toto quantus in ore modus,"
            },
            {
                "verse": "Aut bene quam versu doctos imitere poetas,"
            },
            {
                "verse": "Utque facis numeris carmina blanda bonis:"
            },
            {
                "verse": "Aptior hoc Musis qui sit placidaeve quieti,"
            },
            {
                "verse": "Flaminea - dicet - nullus in urbe manet."
            },
            {
                "verse": "Siquis at interdum te fortia verba loquentem"
            },
            {
                "verse": "Audiat et fortes tollere in astra viros,"
            },
            {
                "verse": "Et iactare acies Pompeianosque triumphos"
            },
            {
                "verse": "Et duce Pompeio grandius esse nihil,"
            },
            {
                "verse": "Agnoscens animos, notat ille ferocia corda,"
            },
            {
                "verse": "Pectore quae gestas, dulcis amice, tuo."
            },
            {
                "verse": "Candida cum fuerit semper tibi vita, Iohannes,"
            },
            {
                "verse": "Moribus atque tibi culta sit illa probis,"
            },
            {
                "verse": "Cumque ita Pieridas libeat coluisse puellas,"
            },
            {
                "verse": "Cura sit ut studium par in utrunque tua:"
            },
            {
                "verse": "Livia iure tibi datur erudienda iuventus,"
            },
            {
                "verse": "Vir quod et ingenio sis quod et arte bonus."
            }
        ],
        [
            {
                "verse": "Quae fuit a priscis Helene vocitata Pelasgis,"
            },
            {
                "verse": "Haec Paridi Phrigio facta rapina fuit;"
            },
            {
                "verse": "Altera Flamineas Helene vocitata per urbes"
            },
            {
                "verse": "Est iterum fato rapta puella gravi."
            },
            {
                "verse": "Nam, Paris exitium velut ante sibique suisque"
            },
            {
                "verse": "Substulit accensas in sua tecta faces,"
            },
            {
                "verse": "Sic miser insani stimulis agitatus amoris,"
            },
            {
                "verse": "Dum rapit a templis membra cupita sacris,"
            },
            {
                "verse": "Granellus, penis graviter confectus amaris,"
            },
            {
                "verse": "Perdidit infoelix seque suamque domum."
            }
        ],
        [
            {
                "verse": "Quam sapis hinc, princeps, licet aspectare volenti,"
            },
            {
                "verse": "Quae tibi sit patriae quantaque cura tuae:"
            },
            {
                "verse": "Cum Paris audisses velut acre dedisset, adulter,"
            },
            {
                "verse": "Civibus exitium tempus in omne suis,"
            },
            {
                "verse": "Ilion ut ducibus Troianaque moenia Grais"
            },
            {
                "verse": "Tunc ob adulterium diruta tota forent,"
            },
            {
                "verse": "Tindariden Helenam postquam Lacedemone pastor"
            },
            {
                "verse": "Substulit et Phrigias vexit ab urbe domos,"
            },
            {
                "verse": "Praecipis, ecce, tua qui raptor in urbe puellae"
            },
            {
                "verse": "Nunc fuit, in poenas corruat ille graves,"
            },
            {
                "verse": "Qui templo castos violare sit ausus honores"
            },
            {
                "verse": "Criminis ultorem credat ut esse deum."
            }
        ],
        [
            {
                "verse": "Rufe, pater vatum, carmen cui dictat Apollo,"
            },
            {
                "verse": "Cui tribuit numeros Calliopea suos:"
            },
            {
                "verse": "Sic sis delitiae domini, velut ante fuisti"
            },
            {
                "verse": "Semper et optanti cuncta det ille tibi,"
            },
            {
                "verse": "Fac tua me magno commendet gratia Pino,"
            },
            {
                "verse": "Fac ita, me meritis diligat ille tuis,"
            },
            {
                "verse": "Ut tua quod per me nequeam clementia possit,"
            },
            {
                "verse": "Et mea quod non dat, det tua Musa mihi."
            }
        ],
        [
            {
                "verse": "Cum doctrina tibi, cum sit prudentia rerum"
            },
            {
                "verse": "Quanta nec in multis cernitur esse viris,"
            },
            {
                "verse": "Cum quoque sit, quoties tibi rex arcana, Iohannes,"
            },
            {
                "verse": "Detegit, ut teneas, tam tibi sancta fides,"
            },
            {
                "verse": "Evenit ut Pinus tantum tibi praestet honoris,"
            },
            {
                "verse": "Virtuti quantus convenit inde tuae."
            }
        ],
        [
            {
                "verse": "Ecce dies, superis est cum tibi missus ab oris"
            },
            {
                "verse": "Nuntius, ut castas funderet ore preces:"
            },
            {
                "verse": "Tu tamen ut primum sensisti verba loquentis"
            },
            {
                "verse": "Plena timore gravi corda fuere tibi;"
            },
            {
                "verse": "Mox, ubi nota satis fuerant mandata Tonantis,"
            },
            {
                "verse": "Cessisti summo, virgo benigna, deo,"
            },
            {
                "verse": "Parta salus hominum per te venit unde, nec ullus"
            },
            {
                "verse": "Te duce Tartarei contremit ora canis."
            }
        ],
        [
            {
                "verse": "Cum deus hic idem, Baveri, et carminis auctor"
            },
            {
                "verse": "Et medicae fuerit, docte, repertor opis -"
            },
            {
                "verse": "Siquid vera canunt vates memoratque vetustas,"
            },
            {
                "verse": "Siqua viris priscis est adhibenda fides -,"
            },
            {
                "verse": "Debuit ista tibi venienti occurrere Musa,"
            },
            {
                "verse": "Teque salutandi prima tenere locum."
            },
            {
                "verse": "Ausa tamen non est: tua sic reverentia fregit"
            },
            {
                "verse": "Conspectum titubans illa subire tuum."
            },
            {
                "verse": "Ast, ubi te novit servato principe summis"
            },
            {
                "verse": "Artibus in patrios velle redire Lares,"
            },
            {
                "verse": "Audax facta sui rupit modo cuncta timoris"
            },
            {
                "verse": "Vincula, quae pavidam detinuere prius,"
            },
            {
                "verse": "Visat ut illa virum, cui tam bene pulcher Apollo"
            },
            {
                "verse": "Curanti medicam tradidit auctor opem,"
            },
            {
                "verse": "Cedat ut Italiae tellus tibi tota medenti,"
            },
            {
                "verse": "Baveri, patriae gloria magna tuae."
            }
        ],
        [
            {
                "verse": "Qualis erat Liciae tellus, ubi cessit ab illa"
            },
            {
                "verse": "Inque vices Delon visit Apollo suam,"
            },
            {
                "verse": "Cum genitale solum maternaque regna sub aestu"
            },
            {
                "verse": "Expetit hibernas destituitque domos,"
            },
            {
                "verse": "Talis item nobis te docta Bononia postquam"
            },
            {
                "verse": "Et vocat et patrios cogit adire Lares,"
            },
            {
                "verse": "Talis et ipse dies noctique simillimus atrae"
            },
            {
                "verse": "Extitit, ex illo luxque maligna fuit:"
            },
            {
                "verse": "Tam graviter tulimus digressu moesta supremo"
            },
            {
                "verse": "Livia te nuper destituisse fora."
            },
            {
                "verse": "Ista sed interdum de te solatia restant,"
            },
            {
                "verse": "Causaque tristitiam mitigat ista gravem:"
            },
            {
                "verse": "Quod, velut hic idem Phoebus, licet ardua mundi"
            },
            {
                "verse": "Deserat et rapidis ima subintret equis,"
            },
            {
                "verse": "Occultas bonus ille tamen dat in omnia vires,"
            },
            {
                "verse": "Vimque calore suo mittit in arva prius -"
            },
            {
                "verse": "Ut, sol donec abest, etiam sub nocte silenti"
            },
            {
                "verse": "Progenuisse queat multa latenter humus -,"
            },
            {
                "verse": "Sic ea tu nobis abiens praecepta dedisti,"
            },
            {
                "verse": "Baveri, Latii fama decusque soli,"
            },
            {
                "verse": "Nullus ut ignoret nascenti occurrere morbo,"
            },
            {
                "verse": "Arte sit aut quali cuique tuenda salus."
            }
        ],
        [
            {
                "verse": "Fauste, tuum carmen, nuper quod Apolline dextro"
            },
            {
                "verse": "Tam bene Pieria doctus ab arte canis,"
            },
            {
                "verse": "Tale fuisse putes ac tam mihi dulce, per aestum"
            },
            {
                "verse": "Quale sitim gelida pellere fontis aqua,"
            },
            {
                "verse": "Quale vel in tenera mollique sedentibus herba"
            },
            {
                "verse": "Est, ubi grata quies corpora fessa levat."
            },
            {
                "verse": "Nam, modo cum medio lymphas Helicone petitas"
            },
            {
                "verse": "Hauseris atque sacro merseris amne caput,"
            },
            {
                "verse": "Fit, velut Amphion Thebana in moenia quondam"
            },
            {
                "verse": "Inque novum lapides carmine movit opus:"
            },
            {
                "verse": "Sic tibi sint pariter divino ex ore canenti"
            },
            {
                "verse": "Rursus Apollinea saxa movenda lyra."
            }
        ],
        [
            {
                "verse": "Urse, quod affirmas raptum tibi iure videri"
            },
            {
                "verse": "Marsilium, Paulus dum canit ut rapitur,"
            },
            {
                "verse": "Sydera dum scribit quae mens habitatque tenetque"
            },
            {
                "verse": "Splendida, caelestes quis regat arte domos,"
            },
            {
                "verse": "Sentio quod sentis, cum sit divinitus illi"
            },
            {
                "verse": "Ingenium mira de Iove sorte datum."
            },
            {
                "verse": "Sed tamen hoc addo: si raptus in astra sit ille,"
            },
            {
                "verse": "Ut canis, egregium quo meditetur opus,"
            },
            {
                "verse": "Te quoque Pieridas vatem rapuisse puellas,"
            },
            {
                "verse": "Dum facis Aonio carmina digna choro."
            }
        ],
        [
            {
                "verse": "Cui mirum si te princeps velut alter Horestes"
            },
            {
                "verse": "Et cupit et toto pectore Pinus amat:"
            },
            {
                "verse": "Gratia supremo Iovis haec tibi venit ab astro,"
            },
            {
                "verse": "Haec data de summo gratia summa deo,"
            },
            {
                "verse": "Regibus ingenio placeas et ut arte magistra"
            },
            {
                "verse": "Sint tibi sive domi sive gerenda foris."
            },
            {
                "verse": "Hinc tibi tota domus splendet; tibi tota supellex"
            },
            {
                "verse": "Regia, sunt mores, regius est animus,"
            },
            {
                "verse": "Regius est sermo, facies tibi regia certe,"
            },
            {
                "verse": "Regius est habitus, regia verba, fides:"
            },
            {
                "verse": "Nomina quin etiam, nequid tibi regis abesset,"
            },
            {
                "verse": "Hectoris imposuit Parca benigna tibi."
            }
        ],
        [
            {
                "verse": "Tindaridae veluti toto splendentia caelo"
            },
            {
                "verse": "Astra micant, nautis semper amica bonis,"
            },
            {
                "verse": "Sic, Nicolae, micas caro cum fratre per urbem"
            },
            {
                "verse": "Flamineam, doctis portus et aura viris."
            },
            {
                "verse": "Hector at urbanis frater rebusque gerendis"
            },
            {
                "verse": "Instat, ut inde suus sydera tangat apex,"
            },
            {
                "verse": "At tu, divinos cum relligionis honores"
            },
            {
                "verse": "Attingas, famae consulis inde tuae."
            }
        ],
        [
            {
                "verse": "Georgi, cives inter numerande modestos,"
            },
            {
                "verse": "Georgi, patriae pars quoque magna tuae,"
            },
            {
                "verse": "Diceris, es veluti, propria virtute beatus"
            },
            {
                "verse": "Et natis foelix diceris esse tribus."
            },
            {
                "verse": "Sed, quanquam causis tot fortunatus haberis,"
            },
            {
                "verse": "Quot, modo si cupiam, non ego ferre queam,"
            },
            {
                "verse": "Ulla tamen gravior non est neque maior habenda"
            },
            {
                "verse": "Aut mage Flamineis quae placitura viris,"
            },
            {
                "verse": "Quam tibi quod natos similes in cuncta parenti"
            },
            {
                "verse": "Civibus enutris spemque decusque tuis."
            },
            {
                "verse": "Quorum qui maior legatus in urbe Quirini"
            },
            {
                "verse": "Procurat domini quaeque gerenda sui;"
            },
            {
                "verse": "Alter agit curas edoctus ubique paternas"
            },
            {
                "verse": "Tractat et ingenio quaelibet ampla gravi;"
            },
            {
                "verse": "Tertius at Musas sequitur nec cedit honori"
            },
            {
                "verse": "Maiorum, quanvis sit puer ille tibi."
            },
            {
                "verse": "Quam tibi fortunam cumulat, tua maxima Pinus"
            },
            {
                "verse": "Dum fovet, atque sua vos tegit alta coma!"
            }
        ],
        [
            {
                "verse": "Audio te Graias pariter coluisse Camenas,"
            },
            {
                "verse": "Dum quoque tu Latias excolis arte deas:"
            },
            {
                "verse": "Gratulor unde tibi teneris, Francisce, sub annis"
            },
            {
                "verse": "Tam bene te linguas edidicisse duas."
            }
        ],
        [
            {
                "verse": "Hortor, ut ipse facis per te, Lodovice, libenter"
            },
            {
                "verse": "Musarum studiis invigilare velis:"
            },
            {
                "verse": "Haec tibi nanque dabunt famam superare tuorum"
            },
            {
                "verse": "Atque dabunt meritis praemia certa tuis,"
            },
            {
                "verse": "Tu modo Pieridas semper venerere, nec ullo"
            },
            {
                "verse": "Hic tibi tam sanctus tempore cesset amor."
            }
        ],
        [
            {
                "verse": "Diceris argenti dare nunc aurique talenta"
            },
            {
                "verse": "Militibus bello, Pine verende, bonis:"
            },
            {
                "verse": "Palladis en ego sum miles tua signa secutus,"
            },
            {
                "verse": "Et tua sum miles castra secutus, ego!"
            },
            {
                "verse": "Nam facit ut sapiant homines Tritonia virgo,"
            },
            {
                "verse": "Haec eadem fortes ducit ad arma viros:"
            },
            {
                "verse": "Unde manu Phoebum dextra Martemque sinistra"
            },
            {
                "verse": "Sustinet et partes providet una duas."
            },
            {
                "verse": "Cum sapiens igitur dux sis, cum fortis et idem,"
            },
            {
                "verse": "Dupliciter studiis convenit illa tuis."
            }
        ],
        [
            {
                "verse": "Si, Deus omnipotens, tibi sunt Foralivia curae,"
            },
            {
                "verse": "A morbo Pinum, qui regit illa, tege:"
            },
            {
                "verse": "Principe servato multos servabis in uno,"
            },
            {
                "verse": "Cum domini quibus est iuncta salute salus."
            },
            {
                "verse": "Nam populum virtute nova sic Pinus et urbem,"
            },
            {
                "verse": "Egregia cives sic regit arte suos,"
            },
            {
                "verse": "Quilibet ut vocitet superos in vota benignos,"
            },
            {
                "verse": "Quae bene pro domino vix numeranda facit."
            },
            {
                "verse": "Haec ego. Tum pater ad natum conversus, Olympum"
            },
            {
                "verse": "Lampade qui lustrat, talia voce dedit:"
            },
            {
                "verse": "Phoebe, decus caeli, nitidas huc siste quadrigas,"
            },
            {
                "verse": "Dum volo te paucis verbaque pauca loquor."
            },
            {
                "verse": "Aegrotat Pinus, terras qui legibus aequis,"
            },
            {
                "verse": "Livia quique pari nunc fora lance regit;"
            },
            {
                "verse": "Ne pereat, populoque suo tam gratus, et urbi"
            },
            {
                "verse": "Tam bene qui nobis sacra pianda facit,"
            },
            {
                "verse": "Huic medicas adhibeto manus, ut sentiat orbis"
            },
            {
                "verse": "Imus et in terris qui posuere domos,"
            },
            {
                "verse": "Me curare probos homines, curare salutem"
            },
            {
                "verse": "His, quibus Erigone culta, quibusve fides."
            },
            {
                "verse": "Dixerat. Ille, patris monitus ubi cepit honestos,"
            },
            {
                "verse": "Phoebus ab excelso pauca locutus ait:"
            },
            {
                "verse": "Nalde, velim referas Pino, Saturnia febris"
            },
            {
                "verse": "Quem tenet et gravibus vexat iniqua modis,"
            },
            {
                "verse": "Me fore facturum, ne tam sibi triste minantis"
            },
            {
                "verse": "Frigida Saturni stella nocere queat."
            },
            {
                "verse": "Haec ubi dicta dedit, celeres agit inde quadrigas"
            },
            {
                "verse": "Donec in occiduos aequore mersit equos."
            }
        ],
        [
            {
                "verse": "Salve, magna parens Venetum, Venetique Penates,"
            },
            {
                "verse": "Altisoni salve regia summa Iovis:"
            },
            {
                "verse": "Nam mihi sic visa est, cum primum vidimus arces"
            },
            {
                "verse": "Auratas liquidi, mira tuenda, maris."
            },
            {
                "verse": "Qualis enim princeps hominum pater atque deorum"
            },
            {
                "verse": "Ad nova Caelestes facta gerenda vocat,"
            },
            {
                "verse": "Talis et Illyrica princeps in sede locatus"
            },
            {
                "verse": "Egregia cives temperat arte suos."
            },
            {
                "verse": "Sed magis hoc certe fit tempore, cum gravis auctor"
            },
            {
                "verse": "Vendraminus agit quaeque gerenda prior,"
            },
            {
                "verse": "Cum prior eloquitur, cum cetera turba senatus"
            },
            {
                "verse": "Excipit inde sui dicta probanda ducis."
            },
            {
                "verse": "Quos ubi tu videas missos penetralibus altis,"
            },
            {
                "verse": "Principe de tanto quenque redire domum,"
            },
            {
                "verse": "Esse quidem dicas reges regumque parentes,"
            },
            {
                "verse": "Quos habet Illyrici nobilis unda maris."
            }
        ],
        [
            {
                "verse": "Te, deus omnipotens, parent cui regia caeli"
            },
            {
                "verse": "Aurea, cui parent sydera, terra, fretum,"
            },
            {
                "verse": "Te rogo, ne canis attollens tria, Cerberus, ora"
            },
            {
                "verse": "Insultet capiti, bellua saeva, meo,"
            },
            {
                "verse": "Ne ve mihi tristes misero voret improbus artus,"
            },
            {
                "verse": "Sedeque nec mentem cogat abire sua."
            },
            {
                "verse": "Fac addicta tibi semper, tibi dedita semper"
            },
            {
                "verse": "Sit mea mens, vitiis haud violanda malis,"
            },
            {
                "verse": "Ut tibi cuncta libens, quae sint placitura, facessat,"
            },
            {
                "verse": "Gaudeat inque tuo semper amica sinu."
            }
        ],
        [
            {
                "verse": "Cui mirum, si nunc illustrior omnibus una"
            },
            {
                "verse": "Urbs Venetum toto splendet in orbe magis."
            },
            {
                "verse": "In faciem reliquas Phoebus superaspicit urbes,"
            },
            {
                "verse": "Phoebus et exterior lustrat ubique solum;"
            },
            {
                "verse": "At Veneti retinent intra sua viscera Phoebum:"
            },
            {
                "verse": "A Venetis oriens Phoebus in astra micat."
            }
        ],
        [
            {
                "verse": "Cum tibi Calliope numeros det amica petenti,"
            },
            {
                "verse": "Tu quibus etrusce carmina docta canas -"
            },
            {
                "verse": "Ut puto, ni verus nunc me frustratur Apollo,"
            },
            {
                "verse": "Vaticinansque deus me nisi falsa docet -:"
            },
            {
                "verse": "Florentina suo veluti se iactat alumno"
            },
            {
                "verse": "Patria, cui nomen grande Petrarcha fuit,"
            },
            {
                "verse": "Sic, bene dum Tusca cantas Aloisius arte,"
            },
            {
                "verse": "Scribis et Etruscis plura notata modis,"
            },
            {
                "verse": "Te quoque magna suum se dicet habere poetam"
            },
            {
                "verse": "Urbs Venetum numeris facta beata tuis."
            }
        ],
        [
            {
                "verse": "Doctior ipse, favens verbis opibusque poetis,"
            },
            {
                "verse": "Pollio vir Latia magnus in urbe fuit;"
            },
            {
                "verse": "Mecenas itidem, favor et tutela merenti,"
            },
            {
                "verse": "Egregiam docto cuique ferebat opem:"
            },
            {
                "verse": "Tu pariter quod uterque dabat, quod uterque gerebat,"
            },
            {
                "verse": "Das quoque promeritis, Throne benigne, viris,"
            },
            {
                "verse": "Es quia patritius Veneta tu doctus in urbe"
            },
            {
                "verse": "Vatibus ampla ferens portus et aura bonis."
            },
            {
                "verse": "Nec minus hinc doctis patet haec tua semper amicis"
            },
            {
                "verse": "Nunc, Francisce, domus, quam sua cuique patet,"
            },
            {
                "verse": "Unde fit, ut statuant gratos sibi, Throne, Penates"
            },
            {
                "verse": "Pierides potius velle habitare tuos,"
            },
            {
                "verse": "Quam iuga Parnasique tenent aut Thessala Tempe,"
            },
            {
                "verse": "Prima fuit sedes his ubi, primus amor."
            },
            {
                "verse": "Consilio nuper Venetas accessimus urbes"
            },
            {
                "verse": "Nobilis Illyrici quas habet unda maris."
            },
            {
                "verse": "Sed non inde dari poterit mihi magna voluptas,"
            },
            {
                "verse": "Gaudia nec poterunt integra mente capi,"
            },
            {
                "verse": "Cum procul hinc absis, decus et tutela sororum,"
            },
            {
                "verse": "Quas Aganippeis amnis inundat aquis."
            },
            {
                "verse": "Quare, si quod erit iustum fierique licebit,"
            },
            {
                "verse": "Te rogo, cura tibi si tua posse dabit"
            },
            {
                "verse": "Ut fruar ingenio tam, Bartholomee, benigno,"
            },
            {
                "verse": "Huc celer in Venetos, docte, redito Lares."
            }
        ],
        [
            {
                "verse": "O Rinalde, novos inter mihi primus amicos,"
            },
            {
                "verse": "Cui genitale solum, docte, Tyfernus ager,"
            },
            {
                "verse": "Quis neget ingenium magnum tribuisse Minervam,"
            },
            {
                "verse": "Quis neget aut Musas plura dedisse tibi?"
            },
            {
                "verse": "En ego Pieridas quoque sum, Rinalde, secutus,"
            },
            {
                "verse": "Ut mihi dent eadem, quae tribuere tibi:"
            },
            {
                "verse": "Quin, si dempta tuo de nomine syllaba prima,"
            },
            {
                "verse": "Nomen idem nobis inde duobus erit."
            },
            {
                "verse": "Quam mihi conveniunt studium nomenque tuumque,"
            },
            {
                "verse": "Tam decet inter nos simus amore pares."
            }
        ],
        [
            {
                "verse": "Illustri Venetum siquis reperitur in urbe,"
            },
            {
                "verse": "Qui scierit quicquid Graecia docta monet,"
            },
            {
                "verse": "Qui scierit Latii quicquid cecinere poetae,"
            },
            {
                "verse": "Quicquid et antiqui floruit urbe Remi,"
            },
            {
                "verse": "Aut qui Socraticis imbutus moribus, acer,"
            },
            {
                "verse": "Norit item virtus quid sibi summa velit,"
            },
            {
                "verse": "Finxerit aut teneros iuvenes qui semper honesto:"
            },
            {
                "verse": "Dispeream, si non hic Benedictus erit."
            }
        ],
        [
            {
                "verse": "Quam bene conveniens nomen posuisse feruntur"
            },
            {
                "verse": "Rebus et ingenio, docte Diana, tuo:"
            },
            {
                "verse": "E tenebris homines nam cum, ratione magistra,"
            },
            {
                "verse": "In lucem revoces, vir memorande, novam,"
            },
            {
                "verse": "Convenit inde tibi nomen, quo Lucifer almus"
            },
            {
                "verse": "Dicitur a Tuscis stella Diana viris."
            }
        ],
        [
            {
                "verse": "Hoc quicunque subis templum sedemque sacratam"
            },
            {
                "verse": "Inspice seu civis seu peregrinus eris:"
            },
            {
                "verse": "Vendraminus in hac tegitur dux mole sepultus"
            },
            {
                "verse": "Andreas, patriae qui decus omne fuit,"
            },
            {
                "verse": "Legatus quia seu Latias se ferret in oras"
            },
            {
                "verse": "Seu caperet primum in urbe locum,"
            },
            {
                "verse": "Consilio Venetos sapiens ita semper honores"
            },
            {
                "verse": "Auxit, ut inde suis gloria summa foret."
            }
        ],
        [
            {
                "verse": "Cui bene Pierides artem tribuere canendi,"
            },
            {
                "verse": "Cui dedit Aoniam pulcher Apollo lyram,"
            },
            {
                "verse": "Te Musae vocitant: Venias modo, Zene, rogamus,"
            },
            {
                "verse": "Huc, ubi iam nobis est data certa domus."
            },
            {
                "verse": "Te mihi sors primumque dedit, primumque locavit"
            },
            {
                "verse": "Auctorem cepti Calliopea mei:"
            },
            {
                "verse": "Tu prior ergo veni, nostras prior excipe voces,"
            },
            {
                "verse": "Dignus ut es, quarum tu moderator eris."
            }
        ],
        [
            {
                "verse": "Divina Cicero priscos dum voce Quirites"
            },
            {
                "verse": "Mulceret, Latiis gloria summa fuit;"
            },
            {
                "verse": "Dum praecepta daret dicendi, fama per omnes"
            },
            {
                "verse": "Maxima Romulidas Quintilianus erat."
            },
            {
                "verse": "At, quod uterque fuit cum sis utrunque secutus,"
            },
            {
                "verse": "Quodque dedere duo cum modo solus agas,"
            },
            {
                "verse": "Evenit ut laudis scriptoribus una duobus,"
            },
            {
                "verse": "Georgi, quantum Martia Roma dedit,"
            },
            {
                "verse": "Nominis urbs Venetum tantum tibi praebeat uni,"
            },
            {
                "verse": "Et data sit meritis utraque palma tuis."
            }
        ],
        [
            {
                "verse": "Siqua tibi poterit me conciliare Camena"
            },
            {
                "verse": "Ex his, quae dictant carmina blanda tibi,"
            },
            {
                "verse": "Siquis amar Cyrrae, cuius iuga summa frequentas,"
            },
            {
                "verse": "Me movet ut fiam dignus amore tuo:"
            },
            {
                "verse": "Iam puto, me, Pilades, nisi mens mea, docte, fefellit,"
            },
            {
                "verse": "Nostra quidem priscis gloria maior erit,"
            },
            {
                "verse": "Dum bene tu toto semper cantaberis orbe,"
            },
            {
                "verse": "Scripseris Aonio tu quia digna choro,"
            },
            {
                "verse": "Dum, tibi quod fuerim fidus velut alter Horestes,"
            },
            {
                "verse": "Mi dabitur summi summus amoris honos."
            }
        ],
        [
            {
                "verse": "Cum, Petre, scripta magis splendentia nostra redirent,"
            },
            {
                "verse": "Cum solitum praeter lucidiora forent,"
            },
            {
                "verse": "Quaerebam causam. Quaerenti certa libello"
            },
            {
                "verse": "Haec fuit a nostro reddita causa mihi:"
            },
            {
                "verse": "Misisti docti me, Nalde, ad limina Petri,"
            },
            {
                "verse": "Privola quem genuit stirps generosa domus."
            },
            {
                "verse": "Qui bene cum norit divinae Pallados artes,"
            },
            {
                "verse": "Norit et egregium quicquid Apollo canit,"
            },
            {
                "verse": "Evenit ut, postquam vultu capit ille sereno,"
            },
            {
                "verse": "Ut legat, in doctas carmina nostra manus,"
            },
            {
                "verse": "Illustris factus tanto lectore nitensque"
            },
            {
                "verse": "Lucidior videar quam tibi, Nalde, fui."
            }
        ],
        [
            {
                "verse": "Haec, modo Flaminea quae misit amicus ab urbe,"
            },
            {
                "verse": "Mitto, quibus roseum nomen inesse ferunt."
            },
            {
                "verse": "At, Petre, siquid habent acris mea mala saporis,"
            },
            {
                "verse": "Dulce tua capient tu modo tange manu."
            }
        ],
        [
            {
                "verse": "O praestans iuvenis, primum quod carmen honorem"
            },
            {
                "verse": "Scripsimus in Venetum mittimus, ecce, tibi:"
            },
            {
                "verse": "Quod precor auspiciis iisdem, quibus ante legebat"
            },
            {
                "verse": "Vendraminus, item tu, studiose, legas."
            },
            {
                "verse": "Nam, tibi si quantum iam nunc natura volensque"
            },
            {
                "verse": "Musa dedit puero, fors dabit inde viro,"
            },
            {
                "verse": "Dux eris in Veneta princepsque Dominicus urbe,"
            },
            {
                "verse": "Haec erit et meritis palma tributa tuis."
            }
        ],
        [
            {
                "verse": "Cum natura potens Venetis decus addere vellet,"
            },
            {
                "verse": "Quo foret in tota pulchrius urbe nihil,"
            },
            {
                "verse": "Fecit ut egregii iuvenes generentur ab uno"
            },
            {
                "verse": "Tot patre, quot cythara mulcet Apollo deas,"
            },
            {
                "verse": "Artibus ingenuis quos sic dare longa iuvaret"
            },
            {
                "verse": "Tempora, sic studiis invigilare bonis,"
            },
            {
                "verse": "Ut tibi Pierides quantum tribuere puellae"
            },
            {
                "verse": "Tunc, Parnase, iugum cum subiere tuum,"
            },
            {
                "verse": "Urbs, tibi nunc, Venetum, tantum Georgia proles"
            },
            {
                "verse": "Afferat, Illyricis fama decusque viris."
            }
        ],
        [
            {
                "verse": "Petre, quod in Venetum carmen modulabar honorem,"
            },
            {
                "verse": "Vendramina domus cum caput urbis erat,"
            },
            {
                "verse": "Quas numeris scripsi liber pedibusve solutus"
            },
            {
                "verse": "In Venetos laudes, has ego mitto tibi,"
            },
            {
                "verse": "Ut tu, cui dedit ingenuas Cillenius artes,"
            },
            {
                "verse": "Cui dedit ingenio noscere cuncta gravi,"
            },
            {
                "verse": "In vos aspicias fuerim quo semper amore,"
            },
            {
                "verse": "Aut patriae fuerit quae mihi cura tuae."
            }
        ],
        [
            {
                "verse": "Quis, Nicolae, vir est nunc te prudentior alter,"
            },
            {
                "verse": "Quis vir in Etrusca te magis urbe sapit,"
            },
            {
                "verse": "Unum cum linquas praedurum forte cinedum,"
            },
            {
                "verse": "Ut possis teneros hinc habuisse duos?"
            }
        ],
        [
            {
                "verse": "Bencia nobilitas, ad quem sinis ire tenellos"
            },
            {
                "verse": "En pueros? Rabido creditur agna lupo."
            },
            {
                "verse": "Est Nicolaus enim, quem tu praecepta daturum"
            },
            {
                "verse": "Esse putas, pueris fossa profunda tuis."
            }
        ],
        [
            {
                "verse": "Vidimus Illyricas urbes Venetumque senatum;"
            },
            {
                "verse": "Vidimus atque aulam, quae Iove digna coli,"
            },
            {
                "verse": "Qua ve solet pompa princeps Georgia templa"
            },
            {
                "verse": "Visere, in auratis aureus ipse togis;"
            },
            {
                "verse": "Vidimus ac sellam, tum pulvinaris honorem,"
            },
            {
                "verse": "Quem bene caelicolas posse decere putes;"
            },
            {
                "verse": "Vidimus et baccis ensem gemmisque gravatum,"
            },
            {
                "verse": "Qui notat Erigones iussa verenda deae;"
            },
            {
                "verse": "Vidimus umbellas patulas agroque rigentes,"
            },
            {
                "verse": "Quae praestant Veneto regia signa duci;"
            },
            {
                "verse": "Vidimus atque patres vestigia longa sequentes"
            },
            {
                "verse": "Principis et quicquid claret in urbe tua:"
            },
            {
                "verse": "Sed foret inter tot quod te clementius uno,"
            },
            {
                "verse": "Bembe, quod aut melius, vidimus inde nihil."
            }
        ],
        [
            {
                "verse": "Barbare, naturae quantum tenearis honori,"
            },
            {
                "verse": "Quem tibi largita est, hinc bene nosse potes."
            },
            {
                "verse": "Nanque viros finxit multos ea corpore tali,"
            },
            {
                "verse": "Quod latet ingenii ne dare signa queant:"
            },
            {
                "verse": "Siquis at in faciem te nunc spectabit, ab ore"
            },
            {
                "verse": "Inde tuo cernet quot bona signa feras."
            },
            {
                "verse": "Mente bonus quam sis, vates, animoque videbit -"
            },
            {
                "verse": "Aspectu primo sic tibi forma nitet! -"
            },
            {
                "verse": "Quae doctrina tibi, quae sit clementia, quamque"
            },
            {
                "verse": "Ingenio virtus culta sit usque tuo."
            },
            {
                "verse": "Noscet ut in Latium doctas bene vertis Athenas"
            },
            {
                "verse": "Graiaque das Latiis plurima dicta viris;"
            },
            {
                "verse": "Doctus ut enodas divini aenigmata iuris,"
            },
            {
                "verse": "Solvis et ut dubiis vincula caeca reis;"
            },
            {
                "verse": "Ut caput inde tibi divino ex ore canenti"
            },
            {
                "verse": "Frondibus ornavit pulcher Apollo suis,"
            },
            {
                "verse": "Testibus ut patribus te nunc Venetoque senatu,"
            },
            {
                "verse": "Delitias vocitet quaeque Camena suas."
            }
        ],
        [
            {
                "verse": "Marsili, Aonidum decus et tutela sororum,"
            },
            {
                "verse": "Marsili, patriae lumen honosque tuae:"
            },
            {
                "verse": "Aurea pax venit, finem positura querelis"
            },
            {
                "verse": "Atque modum tantis impositura malis."
            },
            {
                "verse": "Gratulor ergo tibi: sis ac memor, optime, nostri"
            },
            {
                "verse": "Te rogo, remque meam nocte dieque premas."
            },
            {
                "verse": "Fac qui sponte sua soliti dare plura fuere"
            },
            {
                "verse": "His, quibus est artes tradere cura bonas,"
            },
            {
                "verse": "Fac ut idem faciant in tanto cardine rerum,"
            },
            {
                "verse": "Ulla nec ulterius causa moretur opus."
            }
        ],
        [
            {
                "verse": "Venimus huc, Medices, ad florida prata Bisenti,"
            },
            {
                "verse": "Pieridum retinet nos ubi primus amor:"
            },
            {
                "verse": "Hic, cytharam late Phoebo modulante canoram,"
            },
            {
                "verse": "Dicimus in nomen carmina sancta tuum;"
            },
            {
                "verse": "Hic nitidos prati flores, virgulta, miricas"
            },
            {
                "verse": "Edoceo Medicam tollere in astra domum;"
            },
            {
                "verse": "Hic puto, Laurenti, me nunc satis esse beatum,"
            },
            {
                "verse": "Nominibus quoniam versor ubique tuis."
            },
            {
                "verse": "At, tu si nostri memor es, velut ante solebas,"
            },
            {
                "verse": "Curaque si, Medices, te subit ulla mei,"
            },
            {
                "verse": "Vertice sublimi splendentia sydera tangam,"
            },
            {
                "verse": "Aspernans terrae vile quod orbis habet."
            }
        ],
        [
            {
                "verse": "Luserit ipsa licet sic me fortuna tot annos,"
            },
            {
                "verse": "Ut versare meum lassa sit illa caput:"
            },
            {
                "verse": "Si tamen optatos inter contingat amicos,"
            },
            {
                "verse": "Tu caput es quorum, vivere posse mihi,"
            },
            {
                "verse": "Non regum, Micheloze, dapes aut dona requiram,"
            },
            {
                "verse": "Non mihi Persarum ditia regna petam."
            }
        ],
        [
            {
                "verse": "Cum puto quanta mihi sit perventura voluptas,"
            },
            {
                "verse": "Vivere si tecum saecla futura queam,"
            },
            {
                "verse": "Si, quod uterque simul, Bracci, speramus, eodem"
            },
            {
                "verse": "Munere fortunae possit uterque frui:"
            },
            {
                "verse": "Haec nisi, qua longos tecum victurus in annos"
            },
            {
                "verse": "Sum, modo fata sinant, sors mihi nulla placet."
            }
        ],
        [
            {
                "verse": "Quid mirare meum si iam fortuna tot annos"
            },
            {
                "verse": "Noluit ex humili tollere corpus humo?"
            },
            {
                "verse": "Defuit ingenium mihi surgere saepe volenti,"
            },
            {
                "verse": "Defuerant artes, defuerantque modi."
            },
            {
                "verse": "At mihi si scalaeque tuae gradus adsit honestus,"
            },
            {
                "verse": "Qua modo laurigerum condis in astra caput,"
            },
            {
                "verse": "Scala, domum potero duce te penetrare Tonantis,"
            },
            {
                "verse": "Perque deum superas ire superbus opes."
            }
        ],
        [
            {
                "verse": "Cui mirum, ingenio si vincis in omnibus omnes,"
            },
            {
                "verse": "Sunt qui aetate pares, Angele docte, tibi,"
            },
            {
                "verse": "A teneris semper cum sis conatus, ut omni"
            },
            {
                "verse": "Tempore danda tibi primaque palma foret:"
            },
            {
                "verse": "Evenit, ipse viris vir ut es prior, utque fuisti"
            },
            {
                "verse": "Tu prior ante puer, sis prior inde senex."
            }
        ],
        [
            {
                "verse": "O decus egregium Phoebi, decus atque sororum,"
            },
            {
                "verse": "Bellerophonthei quas lavat unda feri:"
            },
            {
                "verse": "Ut vitrei repetas splendentia prata Bisenti"
            },
            {
                "verse": "Te precor; huc ad nos, Angele docte, redi."
            },
            {
                "verse": "Te sine, Pieridesque silent, Charitumque per artem"
            },
            {
                "verse": "In numerum sine te non movet ulla pedes;"
            },
            {
                "verse": "Phoebus inauratas patitur neque tangere chordas"
            },
            {
                "verse": "Ne ve iuvat numeros concinuisse sacros:"
            },
            {
                "verse": "Credere se liquidis audet neque fontibus ulla"
            },
            {
                "verse": "Nays, et auricomum nec lavat amne caput;"
            },
            {
                "verse": "Nos iocus atque sales hic deseruisse videntur"
            },
            {
                "verse": "Et quaecunque sacra mente reposta tenes."
            },
            {
                "verse": "Si tamen ipse pedem referas cito, cuncta redibunt,"
            },
            {
                "verse": "Hac neque candidior lux erit ulla mihi."
            }
        ],
        [
            {
                "verse": "Cum sic ampla tibi dederit natura creatrix,"
            },
            {
                "verse": "Ut neque fors illis inferi ora daret -"
            },
            {
                "verse": "Ingenium nam prima dedit, quo maior Etrusca"
            },
            {
                "verse": "Edoctos inter nullus in urbe foret;"
            },
            {
                "verse": "Altera promerito summos mandavit honores"
            },
            {
                "verse": "Et dedit urbanae munera prima togae -:"
            },
            {
                "verse": "Nulla virilis erat proles tamen, acta parentis"
            },
            {
                "verse": "Grandia quae celebrans, ferret in astra caput."
            },
            {
                "verse": "At puer, e caelo tanquam tibi missus ab alto,"
            },
            {
                "verse": "En datur, ut similis cuncta sit ille patri,"
            },
            {
                "verse": "Ut fors, Scala, tibi cumulatior esset ab omni"
            },
            {
                "verse": "Parte, nec a meritis manca sit illa tuis."
            }
        ],
        [
            {
                "verse": "Cum lego quae variis est scripta coloribus abs te"
            },
            {
                "verse": "Littera, quae docta, Scala, notata manu:"
            },
            {
                "verse": "Non secus aspirat, quam si graviore Camena"
            },
            {
                "verse": "Illa sit a Clario pagina ficta deo."
            },
            {
                "verse": "Scripserat ista Plato, quo nil divinius extat,"
            },
            {
                "verse": "Si veri quicquam Graecia docta monet:"
            },
            {
                "verse": "Has fore foelices urbes, quibus auctor habendis"
            },
            {
                "verse": "Praesidet ingenio qui sit et arte bonus,"
            },
            {
                "verse": "Aut qui philosophos colat egregiosque poetas,"
            },
            {
                "verse": "Quosque replet numeris Musa benigna suis."
            },
            {
                "verse": "At, modo cum fidibus, Laurenti, edocte canendis"
            },
            {
                "verse": "Iam superes artes qui didicere bonas,"
            },
            {
                "verse": "Cumque colas rursus qui Phoebo digna loquuntur"
            },
            {
                "verse": "Et quibus Emoniis ora rigantur aquis,"
            },
            {
                "verse": "Urbe reliquis fortunata magis tua iure putanda,"
            },
            {
                "verse": "Quam regis et monitis tollis in astra tuis."
            }
        ],
        [
            {
                "verse": "Iupiter ut primos nascenti tradidit ortus,"
            },
            {
                "verse": "Te maius patria nequid in urbe foret,"
            },
            {
                "verse": "Sic, precor, ut ternae, quorum est dare fata, sorores"
            },
            {
                "verse": "Mollia dent vitae candida fila tuae,"
            },
            {
                "verse": "Ut Medices reliquos meritis superare, Iohannes,"
            },
            {
                "verse": "Utque tuum possis aequiperare patrem."
            }
        ],
        [
            {
                "verse": "Salve, sancta parens, divina Maria, Tonantis,"
            },
            {
                "verse": "Gratia de supero cui Iove summa datur:"
            },
            {
                "verse": "Filius omnipotens, nutu qui temperat orbem,"
            },
            {
                "verse": "En, tibi pro meritis virginitatis adest!"
            },
            {
                "verse": "Hinc tu fama venis mulieribus una pudicis"
            },
            {
                "verse": "Omnibus, alma parens, tu decus omne tuis."
            },
            {
                "verse": "Sancta quidem summi mater divina Tonantis,"
            },
            {
                "verse": "Te rogo pro nobis funde, Maria, preces,"
            },
            {
                "verse": "Et nunc dum variis iactamur fluctibus, et cum"
            },
            {
                "verse": "In nos mors nigras inferet atra manus."
            }
        ],
        [
            {
                "verse": "Salve, Christe pater, lucis dator optimus almae,"
            },
            {
                "verse": "Qui nascens tenebras nocte silente fugas:"
            },
            {
                "verse": "Te merito vocitant regem regumque parentem,"
            },
            {
                "verse": "Cum bona sit cunctis te duce parta salus,"
            },
            {
                "verse": "Assyrii cum te ruerint nascente tyramni"
            },
            {
                "verse": "Ac novus inde tibi sit stabilitus honos."
            },
            {
                "verse": "Non tantum Persae venerati numina reges"
            },
            {
                "verse": "Sunt tua, sed superas qui tenuere domos."
            },
            {
                "verse": "Admirans media tenebris e nocte fugatis"
            },
            {
                "verse": "Lanigeras pastor te canit inter oves."
            },
            {
                "verse": "Ortus casta tuos genitrix tum semper adorat"
            },
            {
                "verse": "Et sua dat sanctis oscula sancta genis,"
            },
            {
                "verse": "Teque deum natumque simul veneratur, in ulnis"
            },
            {
                "verse": "Dum tenet, atque suum te vocat illa patrem."
            }
        ],
        [
            {
                "verse": "Quot bona Tyrrhenis, Medices, quot commoda vitae"
            },
            {
                "verse": "Undique defuerint vix meminisse queam,"
            },
            {
                "verse": "Ex quo te rapuit patriae fera Parca dolenti,"
            },
            {
                "verse": "Cuius eras tota dictus ab urbe pater."
            },
            {
                "verse": "Te pereunte lues pestisque invasit acerba -"
            },
            {
                "verse": "Nam fuit haec primi prima favilla mali -;"
            },
            {
                "verse": "Nec mora: nos miseros civilia bella sequuntur,"
            },
            {
                "verse": "Omnibus illa quidem bella timenda bonis;"
            },
            {
                "verse": "Hinc alias Musae terras abiisse feruntur,"
            },
            {
                "verse": "Atque Fluentinas deseruisse domos."
            },
            {
                "verse": "Quot iuvenes docti veluti genitore carentes"
            },
            {
                "verse": "Heu, male, Cosme pater, consuluere sibi!"
            },
            {
                "verse": "In quibus extiteram, cui tu velut optimus esses,"
            },
            {
                "verse": "Cosme benigne, pater, sic mihi carus eras."
            }
        ],
        [
            {
                "verse": "Lucifer alme, veni, noctis dempture timores"
            },
            {
                "verse": "Atque diem referens, Lucifer alme, veni:"
            },
            {
                "verse": "Nuntius es solis primo nascentis ab ortu,"
            },
            {
                "verse": "Primus et auricomi lumina solis agis."
            },
            {
                "verse": "Tu revocas placidas ad telam luce puellas,"
            },
            {
                "verse": "Tuque iubes tenera ducere pensa manu;"
            },
            {
                "verse": "Te duce carpit iter securus habetque viator"
            },
            {
                "verse": "Proiciens tenebra diffugient facies;"
            },
            {
                "verse": "Mane quidem pastor surgens, abeuntibus astris,"
            },
            {
                "verse": "In nova lanigeras pascua ducit oves;"
            },
            {
                "verse": "Tuque doces lepori, tu retia ponere cervis,"
            },
            {
                "verse": "Currere et alipedes per iuga summa canes."
            },
            {
                "verse": "Tuque fugas tenebras rutilans noctemque malignam,"
            },
            {
                "verse": "Phoebeumque soles antevenire iubar."
            },
            {
                "verse": "Ad nos huc igitur, quo me solere dolentem,"
            },
            {
                "verse": "Tot bona cum facias, Lucifer alme, veni."
            }
        ],
        [
            {
                "verse": "Tam dilecta mihi, nutrix, Caieta parenti"
            },
            {
                "verse": "Quam prius Eneae, dum sibi vita fuit:"
            },
            {
                "verse": "Postquam fata mihi te sic rapuere dolenti,"
            },
            {
                "verse": "Aegrius ut non sit mater adempta mihi,"
            },
            {
                "verse": "Siquid Musa potest, per me grave nomen habebis,"
            },
            {
                "verse": "Xandra, novus tumuli quod tibi servat honos."
            }
        ],
        [
            {
                "verse": "Quamvis summa tuae iam sit praestantia formae,"
            },
            {
                "verse": "Bencia, per cives concelebrata tuos,"
            },
            {
                "verse": "Castaque sic etiam populo vociteris ab omni,"
            },
            {
                "verse": "Pulchrior ut dubitent sis ne pudica magis,"
            },
            {
                "verse": "Nulla tamen gravior laus est neque maior habenda"
            },
            {
                "verse": "Nec mage quae famae conferat inde tuae,"
            },
            {
                "verse": "Quam grave iudicium Bembi, quo sanctior alter"
            },
            {
                "verse": "Nemo nec in Latio clarior orbe manet."
            },
            {
                "verse": "Cui formosa satis, cui cum videare pudica,"
            },
            {
                "verse": "In te cum summum Bembus utrunque probet,"
            },
            {
                "verse": "Evenit, ut de te cantent nova carmina vates,"
            },
            {
                "verse": "Cuilibet ac nomen tollat in astra tuum."
            }
        ],
        [
            {
                "verse": "Te quibus auspiciis, Victor, genuere parentes,"
            },
            {
                "verse": "Quam virtute tua nomina digna tenes!"
            },
            {
                "verse": "Nam, tibi cum linguae Latiae praecepta darentur,"
            },
            {
                "verse": "Quae dedit erudiens Martia Roma suis,"
            },
            {
                "verse": "Cum bene tu caperes quod Quintilianus amavit,"
            },
            {
                "verse": "Aut quod divina finxit et arte Maro,"
            },
            {
                "verse": "Quicquid Aristarcus, quicquid descripsit Homerus,"
            },
            {
                "verse": "Ascraeus quicquid tradidit ante senex,"
            },
            {
                "verse": "Sic alios superans, Victor, capis omnia solers,"
            },
            {
                "verse": "Roscius ut dici qualibet arte queas:"
            },
            {
                "verse": "Auspiciis paribus civilia discere iura"
            },
            {
                "verse": "Nunc vis, ut patriae sis pater inde tuae."
            }
        ],
        [
            {
                "verse": "Ascendis quoties Felix lecture cathedram,"
            },
            {
                "verse": "Discipulos doceas ut pia iura tuos,"
            },
            {
                "verse": "Exclamas, tanquam populus sit totus ibidem"
            },
            {
                "verse": "Atque audire libens grandia verba velit."
            },
            {
                "verse": "At tibi nemo tamen, famulus nisi solus, inhaeret -"
            },
            {
                "verse": "Is, tibi qui librum fert, tua dicta capit -,"
            },
            {
                "verse": "Unde fit usque tibi sint hostia clausa legenti,"
            },
            {
                "verse": "Nequis te comitum cernat habere nihil."
            }
        ],
        [
            {
                "verse": "Siqua fides veris dabitur, mihi credite, verbis,"
            },
            {
                "verse": "Iam graviora, leves, bella timete, grues:"
            },
            {
                "verse": "Uxor enim minimo minor est sic iuncta marito,"
            },
            {
                "verse": "Sic minor exiguo nupta puella viro,"
            },
            {
                "verse": "Ut quoties ad opus Veneris consurget uterque"
            },
            {
                "verse": "Et cunnum fodiet mentula parva brevem,"
            },
            {
                "verse": "Tot puto pygmaea nascentur origine fratres,"
            },
            {
                "verse": "Tot vos pygmaei seminis arma petent,"
            },
            {
                "verse": "Ut, quibus est dira bellum cum gente gerendum,"
            },
            {
                "verse": "Heu, cito vos rapiat, pestis acerba, grues."
            }
        ],
        [
            {
                "verse": "Sic sis cum natis clara cum coniuge foelix,"
            },
            {
                "verse": "Sic velut es patriae sic pater usque tuae;"
            },
            {
                "verse": "Sic tibi pontifices cedant regesque superbi"
            },
            {
                "verse": "Pareat et iussis Itala terra tuis;"
            },
            {
                "verse": "Sic tibi divini merito tribuantur honores,"
            },
            {
                "verse": "Sic cuncta Herculeo robore monstra domes:"
            },
            {
                "verse": "Da redeam patrios, Laurenti invicte, Penates"
            },
            {
                "verse": "Aspectuque tuo da mihi posse frui."
            },
            {
                "verse": "Da, neque pertimeas nunc tempora Martis et hostes:"
            },
            {
                "verse": "Hinc tibi magnificus nanque triumphus erit,"
            },
            {
                "verse": "Cum procul e Laribus graviora pericula Tuscis"
            },
            {
                "verse": "Sis Medica solitus pellere victor ope;"
            },
            {
                "verse": "Nanque tuae vires, tua nam sapientia vincit"
            },
            {
                "verse": "Omnia, nam fato plus valet illa gravi."
            }
        ],
        [
            {
                "verse": "Si quibus auspiciis coepisti deinde sequeris,"
            },
            {
                "verse": "Laurenti, votis, docte, favere meis,"
            },
            {
                "verse": "Omnem posse reor penitus superare laborem,"
            },
            {
                "verse": "Quem, nisi tu faveas, causa datura mea est."
            },
            {
                "verse": "Nam tibi quis, Medices, nunc audeat ulla petenti"
            },
            {
                "verse": "Non dare, seu quis erit, qui neget ulla tibi?"
            },
            {
                "verse": "Est tibi tantus honos, tanta est reverentia vultus,"
            },
            {
                "verse": "Tamque novum sacro pendet ab ore decus,"
            },
            {
                "verse": "Ut te non homines tantum mollire, sed acres"
            },
            {
                "verse": "Voce rear placida flectere posse feras."
            }
        ],
        [
            {
                "verse": "Si, velut ostendit nobis natura creatix,"
            },
            {
                "verse": "Assolet e dura surgere lympha petra,"
            },
            {
                "verse": "Talis item petra Medicum nascetur ab alta,"
            },
            {
                "verse": "Qualis in Aonio gurgite lympha nitet:"
            },
            {
                "verse": "Nam fluet assidue Pario de marmore, quo nunc"
            },
            {
                "verse": "Condita Pieriis stant tibi templa sacris."
            },
            {
                "verse": "Hac si permittes me, candide Petre, lavari,"
            },
            {
                "verse": "Meque, pater veluti, duxeris esse tuum,"
            },
            {
                "verse": "Nil mihi defuerit, quod sit bona summa daturum,"
            },
            {
                "verse": "Nil dabitur, foelix quo magis esse velim."
            }
        ],
        [
            {
                "verse": "Bella ferant quidam cum sic obstare gerendis"
            },
            {
                "verse": "Rebus, ut hinc tenuis spes sit habenda mihi,"
            },
            {
                "verse": "Tecum nequid agam dicunt mihi, sed magis aptum"
            },
            {
                "verse": "Tempus ut expectem nunc meliusve putant:"
            },
            {
                "verse": "Hoc ego cum reliquis fateor satis esse cavendum,"
            },
            {
                "verse": "Qui te, Laurenti , praevaluere minus."
            },
            {
                "verse": "Nam, te cum palmae similem natura crearit,"
            },
            {
                "verse": "Quae mage se attollit quo mage pressa fuit,"
            },
            {
                "verse": "Non est quod dubitem graviora pericula Martis,"
            },
            {
                "verse": "Aut ea, quae cupiam, non mihi posse dari."
            },
            {
                "verse": "Praesertim populos cum sic sapienter et urbes"
            },
            {
                "verse": "Et Tuscos tanta rexeris arte patres,"
            },
            {
                "verse": "Semper ut et Musis sedes servaris honestas,"
            },
            {
                "verse": "Servaris proprium semper in urbe locum,"
            },
            {
                "verse": "Ut neque Mars saevus, grave dum furit ipse, nec hostes"
            },
            {
                "verse": "Tam doctas possent eviolare deas,"
            },
            {
                "verse": "Quo minus ingeniis a te statuta darentur"
            },
            {
                "verse": "Praemia, Bellonae non temeranda gravi."
            }
        ],
        [
            {
                "verse": "Te quanquam superi, quanquam tua maxima virtus"
            },
            {
                "verse": "Civibus ut patrem proposuere tuis,"
            },
            {
                "verse": "Sorte tamen ductus prior es, quo nostra resurgens"
            },
            {
                "verse": "Res magis ex humili se modo tollat humo."
            },
            {
                "verse": "Ergo velim capiat me nunc tua cura tuendum"
            },
            {
                "verse": "Omnibus es, Medices, tu prior ipse modis,"
            },
            {
                "verse": "Ut sors, quae fuerat nobis inimica, iubenti"
            },
            {
                "verse": "Virtuti cedat, facta benigna, tuae."
            }
        ],
        [
            {
                "verse": "Immensas Caesar gestavit pectore curas,"
            },
            {
                "verse": "Dum res imperii sustinet ille graves:"
            },
            {
                "verse": "Attamen hic, sortis vice foret usus amica,"
            },
            {
                "verse": "Seu fortuna daret quod male ferret onus,"
            },
            {
                "verse": "Semper amicorum meminit semperque merenti"
            },
            {
                "verse": "Temporis angusti pars data cuique fuit -"
            },
            {
                "verse": "Et modo Vatinius mandabat ut esset honestus,"
            },
            {
                "verse": "Et modo Marcello conciliandus erat -."
            },
            {
                "verse": "Sic, cum mente geras lato quot in orbe geruntur"
            },
            {
                "verse": "Atque sacro teneas pectore clausa tuo,"
            },
            {
                "verse": "Danda tibi laus est tot maxima semper agenti,"
            },
            {
                "verse": "Nec levis est meritis gloria danda tuis,"
            },
            {
                "verse": "Si me, Laurenti, fidum servabis amicum,"
            },
            {
                "verse": "Ne me, quam superas, fors inimica ferat."
            }
        ],
        [
            {
                "verse": "Iupiter in superis quoties cupit esse quietem"
            },
            {
                "verse": "Atque ratum, quod agit, vult bene constet opus,"
            },
            {
                "verse": "Advenit ipse suo resplendens numine princeps"
            },
            {
                "verse": "Maximus ac reliquis praesidet ipse deis,"
            },
            {
                "verse": "Qui, praesens postquam pater est, non dissidet ullus"
            },
            {
                "verse": "A Iove, sed tacitus quaeque gerenda facit:"
            },
            {
                "verse": "Sic opus est ut agas Laurenti maxime, si vis,"
            },
            {
                "verse": "Quod pro me tentas, ut bene constet opus."
            },
            {
                "verse": "Nam, simul advenies, concordes protinus omnes,"
            },
            {
                "verse": "Quae bonus annueris, cuncta libenter agent;"
            },
            {
                "verse": "Nanque tuis, tanquam vel ad optima semper agenda,"
            },
            {
                "verse": "Numinibus cedent, te veniente deo."
            }
        ],
        [
            {
                "verse": "Regia te, Medices, expectat ad hostia solers"
            },
            {
                "verse": "Musa, velit pro me cum tibi pauca loqui."
            },
            {
                "verse": "Te rogat, accersas ut se iubeasque vocari:"
            },
            {
                "verse": "Est grave, Laurenti, quod feret illa, nihil."
            }
        ],
        [
            {
                "verse": "Sic de, Petre, tua se fundat in omnia petra"
            },
            {
                "verse": "Fons Aganippeae plurimus instar aquae,"
            },
            {
                "verse": "Sic Medici semper facias quaecunque placebunt,"
            },
            {
                "verse": "Sic bonus ingenio cuncta det ille tuo:"
            },
            {
                "verse": "Nos ita Laurento Medici te, Petre, rogamus"
            },
            {
                "verse": "De me pauca loquens insinuare velis,"
            },
            {
                "verse": "Ut mea quod potuit non dum mihi ferre Camena,"
            },
            {
                "verse": "Gratior ob meritum det tua Musa mihi."
            },
            {
                "verse": "Cum mihi dixisses cuperem quodcunque futurum,"
            },
            {
                "verse": "Sic ut nulla mihi res dubitanda foret:"
            },
            {
                "verse": "O me foelicem - dixi - superare licebit"
            },
            {
                "verse": "Fortunam, ne sit tristis ut ante fuit;"
            },
            {
                "verse": "Illa tuis verbis sapientibus improba cessit,"
            },
            {
                "verse": "Quas mihi das, voces horruit illa tuas."
            },
            {
                "verse": "Dum male diffidens igitur sibi cuncta timescit,"
            },
            {
                "verse": "Dum tibi nectendas porrigit illa manus,"
            },
            {
                "verse": "Fac ita, Laurenti, subito quaecunque supersunt"
            },
            {
                "verse": "Te duce tam sanctis sint stabilita modis,"
            },
            {
                "verse": "In me si spatium dabis ut respiret in iras,"
            },
            {
                "verse": "Ne vires iterum concitet illa suas."
            }
        ],
        [
            {
                "verse": "Cum mare tranquillum iam sit, ventosque fugari,"
            },
            {
                "verse": "Iam tua maiestas fecerit ante graves,"
            },
            {
                "verse": "Restat ut in portum nunc deducamur honestum,"
            },
            {
                "verse": "Navis ut in tutos sit mea ducta sinus."
            },
            {
                "verse": "Quod faciet, si Neptunnus velut alter in undas"
            },
            {
                "verse": "Prospiciens sacrum tollis in alta caput;"
            },
            {
                "verse": "Quod circumtuleris postquam, bona cuncta sequentur,"
            },
            {
                "verse": "Et mihi vel tellus roscida mella dabit."
            }
        ],
        [
            {
                "verse": "Diversis varias mentes inspirat Apollo,"
            },
            {
                "verse": "Unde fit ut varium quisque sequatur opus."
            },
            {
                "verse": "Optat enim rerum causas hic nosse latentes,"
            },
            {
                "verse": "Ille cupit mores edidicisse probos;"
            },
            {
                "verse": "Astra petens alius potuit cognoscere vires,"
            },
            {
                "verse": "In nos quas retinens stellifer orbis habet;"
            },
            {
                "verse": "Egregiis alius numeris bene condere carmen"
            },
            {
                "verse": "Eligit, atque sacros concinit ore modos;"
            },
            {
                "verse": "Est quoque qui pedibus cupiens magis ire solutis"
            },
            {
                "verse": "Malit in historiam cuncta referre gravem;"
            },
            {
                "verse": "Divinos alius mirans Ciceronis honores"
            },
            {
                "verse": "Rhetoris assiduum semper adurget opus;"
            },
            {
                "verse": "Sunt quos delectet civilia discere iura,"
            },
            {
                "verse": "Quae bene vita docent qua sit agenda via:"
            },
            {
                "verse": "Tu tamen ista tenes memori sic mente reposta"
            },
            {
                "verse": "Omnia, sunt animo sic bene culta tuo,"
            },
            {
                "verse": "Ut, Francisce, queas eadem, quae pulcher Apollo,"
            },
            {
                "verse": "Artibus ingenuis consilioque bonus,"
            },
            {
                "verse": "Unde quot ille deus, totidem responsa petenti"
            },
            {
                "verse": "Das, modo quisquis adit te petiturus opem."
            }
        ],
        [
            {
                "verse": "Scripsimus haec, Athlas, patria procul urbe, futuro"
            },
            {
                "verse": "Quae tibi sint animi pignora cara mei."
            },
            {
                "verse": "Tu, mihi siqua fides nunc est adhibenda canenti,"
            },
            {
                "verse": "Aut me si monitis implet Apollo suis,"
            },
            {
                "verse": "Haec mea dicta velim memori sic mente recondas,"
            },
            {
                "verse": "Sint ea sic medio corde reposta tibi,"
            },
            {
                "verse": "Factus ut inde sacro vates celebrandus honore"
            },
            {
                "verse": "Pierio valeas nectere verba pede."
            }
        ],
        [
            {
                "verse": "Quam sapis, o Medices, aut quam fugis omnia solers,"
            },
            {
                "verse": "Quae possint animo dira nocere tuo,"
            },
            {
                "verse": "Hinc licet ut noscam: nam cum malus error in omnes"
            },
            {
                "verse": "Sic eat, ut recta cogat abire via,"
            },
            {
                "verse": "Non tantum mentem quanam ratione resurgat"
            },
            {
                "verse": "Erudis aut quo se tollat in alta modo,"
            },
            {
                "verse": "Corpora sed nequas subeant indocta tenebras"
            },
            {
                "verse": "Instruis, errores detegis atque malos."
            },
            {
                "verse": "Hinc tibi vel mediis hortis labor intus habetur"
            },
            {
                "verse": "Cretensi quondam qualis in orbe fuit,"
            },
            {
                "verse": "Quo bene cum caecos disces superare labores,"
            },
            {
                "verse": "Diversos in se quos labyrinthus habet,"
            },
            {
                "verse": "Vincere cuncta queas gravibus pendentia fatis,"
            },
            {
                "verse": "Ad tot inaccessas dum meditare vias."
            }
        ],
        [
            {
                "verse": "Cui, si fata sinant, demptos ego protinus annos"
            },
            {
                "verse": "Pensarem vita, quantulacunque, mea,"
            },
            {
                "verse": "Hoc tibi, dum coleris tristi celebratus honore,"
            },
            {
                "verse": "Iulianus Medices, flebile carmen habe:"
            },
            {
                "verse": "Ut, quem vel lapides duri flevere cadentem,"
            },
            {
                "verse": "Prosequar, heu, lachrimis te quoque, sancte, piis."
            }
        ],
        [
            {
                "verse": "Nunc imitanda tibi cum facta domestica dentur,"
            },
            {
                "verse": "Cosmus et hinc atavus, hinc tibi Petrus avus,"
            },
            {
                "verse": "Ut patrem referas, tibi tam grave pondus inhaeret,"
            },
            {
                "verse": "Quam gravis Alcidae stellifer axis erat."
            },
            {
                "verse": "Nam tot monstra pater durissima vicit, ut illi"
            },
            {
                "verse": "Iam superi cedant fata severa Iovis,"
            },
            {
                "verse": "Cum neque iam reges tantum saevosque tyramnos"
            },
            {
                "verse": "Et quoscunque duces Italus orbis habet,"
            },
            {
                "verse": "Sed Martem superasse ferum videatur et acrem"
            },
            {
                "verse": "Saturnum, quanquam cuncta domanda rapit."
            },
            {
                "verse": "Hunc sed ages patrem, Musis et Apolline dextro,"
            },
            {
                "verse": "Omnia per, quorum te modo raptat amor,"
            },
            {
                "verse": "Ut, Petre, divini, Medices, virtute parentis"
            },
            {
                "verse": "Et, puer, ingenii viribus inde tui,"
            },
            {
                "verse": "Aurea sint populis iterum speranda Latinis"
            },
            {
                "verse": "Saecula, et ut fluvii nectaris instar eant."
            }
        ],
        [
            {
                "verse": "Cum peterem Medicas aedes aurataque tecta,"
            },
            {
                "verse": "Quae tibi sunt opibus condita multa novis,"
            },
            {
                "verse": "Obvius admonuit Nerius Boncanius at me,"
            },
            {
                "verse": "Pisana veluti nuper in urbe fores."
            },
            {
                "verse": "Et simul edocuit, paucis velut ante diebus"
            },
            {
                "verse": "Viderat ingenio carmina culta tuo,"
            },
            {
                "verse": "Tam graviter quae scripta forent, tam rursus acute,"
            },
            {
                "verse": "Tamque bonis, Medices, emodulata sonis,"
            },
            {
                "verse": "Ut mirans Nerius, mirans Landinus, honore"
            },
            {
                "verse": "Te ferat in tota doctius urbe nihil."
            },
            {
                "verse": "Cum sic voce tua posses retinere morantes,"
            },
            {
                "verse": "Dum recitas Clariis verba notata modis,"
            },
            {
                "verse": "Vesper ut invito nimium properaret Olympo,"
            },
            {
                "verse": "Promptior ut numeris afforet ille tuis,"
            },
            {
                "verse": "Hinc ego foelices duxi quibus urbe potiri"
            },
            {
                "verse": "Concessum, quibus est ullus in urbe locus."
            },
            {
                "verse": "Ergo tuo tuus hoc tanto ne priver honore,"
            },
            {
                "verse": "Carmine tamque gravi cogar abesse tuo,"
            },
            {
                "verse": "Te rogo, Laurenti, Piatrios mihi redde Penates,"
            },
            {
                "verse": "Daque tuis Musis et mihi posse frui."
            }
        ],
        [
            {
                "verse": "Pandolphine, decus iuvenum, quos Tuscus amoeno"
            },
            {
                "verse": "Flumine, quos vitreis irrigat Arnus aquis:"
            },
            {
                "verse": "Sic det Apollo suis similes tibi ferre capillos,"
            },
            {
                "verse": "Sic lauro comptas det tibi ferre comas,"
            },
            {
                "verse": "Sic, velut ingenio multos Latiave Camena"
            },
            {
                "verse": "Iam superas, Graios det superare viros,"
            },
            {
                "verse": "Te rogo, me patri commendes, nate, Philippo,"
            },
            {
                "verse": "Optima qui patriae consulit usque suae."
            }
        ],
        [
            {
                "verse": "Cui dedit ingenium gravius Tritonia Pallas,"
            },
            {
                "verse": "Cui dedit et multa rhetoris arte loqui,"
            },
            {
                "verse": "Vim cui dat summam placido Cillenius ore,"
            },
            {
                "verse": "Cuique bonus mentem spirat Apollo bonam:"
            },
            {
                "verse": "Te precor, ut nostri semper tibi cura supersit,"
            },
            {
                "verse": "Nostraque sint animo semper amica tuo."
            },
            {
                "verse": "Te sine nil altum mens incoat: aspice tantum,"
            },
            {
                "verse": "Nam potes, hinc aderunt numina cuncta mihi."
            },
            {
                "verse": "Visere fert animus patriam, cupit urbis et inter"
            },
            {
                "verse": "Edoctos aliquem posse tenere locum."
            },
            {
                "verse": "Ast ego si vestro nec adhuc sum dignus honore,"
            },
            {
                "verse": "Nec mereor patrios inde videre Lares,"
            },
            {
                "verse": "Id rogo des nostrae saltem, Bernarde, Camenae:"
            },
            {
                "verse": "Non mihi, sed Musae te precor affer opem."
            }
        ],
        [
            {
                "verse": "Angele, cuncta volens tribuat sic Musa petenti,"
            },
            {
                "verse": "A Iove quae didicit sic det Apollo tibi,"
            },
            {
                "verse": "Sic Fortuna tibi cedat quoque tempus in omne"
            },
            {
                "verse": "Atque sit optatis usque secunda tuis,"
            },
            {
                "verse": "Sic tibi perpetuos foveat Laurentius annos,"
            },
            {
                "verse": "Sic velit haec eadem, quae tibi facta velis:"
            },
            {
                "verse": "Te precor, o vates, adsis mihi vestra colenti"
            },
            {
                "verse": "Numina, me docta protege, docte, manu."
            },
            {
                "verse": "Tu Medicen, noscens aditus et tempora, magnum"
            },
            {
                "verse": "Ad quaecunque cupis voce movere potes:"
            },
            {
                "verse": "Nititur adversus fatum sapientia tantum,"
            },
            {
                "verse": "Solaque syderibus imperat illa malis."
            },
            {
                "verse": "Cum sapias igitur reliquis magis omnibus unus,"
            },
            {
                "verse": "Quos Tuscus vitreis irrigat Arnus aquis,"
            },
            {
                "verse": "Gloria magna tibi dabitur si victor amicum"
            },
            {
                "verse": "Duxeris in tutum sorte vetante caput."
            }
        ],
        [
            {
                "verse": "Sit, Nicolae, tibi foelix faustumque precamur:"
            },
            {
                "verse": "Sponsa sit ut pulchra prole futura tibi,"
            },
            {
                "verse": "Sint tibi qui nati referant utrosque parentes,"
            },
            {
                "verse": "Quique gerant patriae pondera magna suae."
            },
            {
                "verse": "Haec modo nos votis agimus, tibi sed tua virtus"
            },
            {
                "verse": "Omnibus optatis uberiora feret."
            }
        ],
        [
            {
                "verse": "Crescimus ex numeris, quos das mihi nuper ineptus,"
            },
            {
                "verse": "Crescimus invidia, vir male sane, tua;"
            },
            {
                "verse": "Laus mihi summa venit, mea si bene facta rependas,"
            },
            {
                "verse": "Si mea displiceant optima dicta tibi."
            },
            {
                "verse": "Nam, quo nostra minus stulto tibi Musa probatur,"
            },
            {
                "verse": "Hoc magis est doctis usque probanda viris."
            }
        ],
        [
            {
                "verse": "En tua, Paule, quidem virtus, nomenque tuorum,"
            },
            {
                "verse": "Publica resque facit tam bene gesta tibi,"
            },
            {
                "verse": "Ut vestros ausim iam nunc sperare favores,"
            },
            {
                "verse": "Atque tua ut nobis auxilieris ope."
            },
            {
                "verse": "Quare siquid erit quod te mea Musa rogabit,"
            },
            {
                "verse": "Ut faveas domino, Paule benigne, suo,"
            },
            {
                "verse": "Ipse velim credas divino ex ore precanti,"
            },
            {
                "verse": "Ipse velim facias quod petet illa mihi."
            },
            {
                "verse": "Nanque, volens patrias per vos invisere sedes,"
            },
            {
                "verse": "Sperat in urbe sua posse tenere locum."
            },
            {
                "verse": "Musae siqua fides igitur praestanda canenti,"
            },
            {
                "verse": "Siqua fides precibus contribuenda piis,"
            },
            {
                "verse": "Quod petimus nostro facies ita ductus amore,"
            },
            {
                "verse": "Sicque bonus nobis auxiliator eris,"
            },
            {
                "verse": "Fluctibus ut vastis per te scopulisque relictis,"
            },
            {
                "verse": "Tranquillos portus nostra carina petat."
            }
        ],
        [
            {
                "verse": "Renuccine, tua qui clarus haberis in urbe"
            },
            {
                "verse": "Etruscos inter nobilitate patres,"
            },
            {
                "verse": "Clarus et ingenio, doctrina clarus in omnes,"
            },
            {
                "verse": "Artibus his clarus, quas tibi Musa dedit:"
            },
            {
                "verse": "Cum patriae magnis potiaris honoribus et sis"
            },
            {
                "verse": "Praefectus doctis, doctus, in urbe viris,"
            },
            {
                "verse": "Te rogo, ne nostri quoquam tibi cura recedat,"
            },
            {
                "verse": "Te rogo nostra putes digna favore tuo."
            },
            {
                "verse": "Te duce percupimus patrios habitare Penates,"
            },
            {
                "verse": "Te duce Syllanos incoluisse Lares."
            },
            {
                "verse": "Te quoque Pieridum vitreos hortante liquores"
            },
            {
                "verse": "Hausimus, inque sacro tinximus amne caput,"
            },
            {
                "verse": "Cum bene me monitis iuvenem gravioribus urgens,"
            },
            {
                "verse": "Artibus impuleras advigilare bonis."
            },
            {
                "verse": "Te duce sum Lydam iam nunc rediturus in urbem,"
            },
            {
                "verse": "Te duce sum patriam nunc aditurus opem,"
            },
            {
                "verse": "Tu modo des nostrae iam nunc, Alamanne, Camenae,"
            },
            {
                "verse": "Te duce quem certum sperat habere locum."
            }
        ],
        [
            {
                "verse": "Cui, Soderine, dedit priscum, Petre, nomen avorum,"
            },
            {
                "verse": "Cui dedit egregii laus quoque magna patris,"
            },
            {
                "verse": "Turbaque cui fratrum dedit hoc bene multa piorum,"
            },
            {
                "verse": "Cui quoque quod caput est Musa benigna dedit,"
            },
            {
                "verse": "Ut nullum tota iam sis habiturus in urbe,"
            },
            {
                "verse": "Qui vera te sit nobilitate prior:"
            },
            {
                "verse": "Te precor, ut conducendis qui frater Etrusca"
            },
            {
                "verse": "Egregie doctis praesidet urbe viris,"
            },
            {
                "verse": "Hunc rogites, Soderine. Velim mihi iusta petenti"
            },
            {
                "verse": "Det bonus ac votis annuat inde meis;"
            },
            {
                "verse": "Det patrios habitare Lares patriosque Penates,"
            },
            {
                "verse": "Deque peregrina sede redire domum."
            },
            {
                "verse": "Sic tu, quem meritus nunc es, potiaris honore,"
            },
            {
                "verse": "Sic tuus in tota sit locus urbe prior,"
            },
            {
                "verse": "Sic natos videasque senes pater inter Etruscos"
            },
            {
                "verse": "Altius illustres exeruisse caput,"
            },
            {
                "verse": "Coniuge cum tenera superes sic Nestoris annos,"
            },
            {
                "verse": "Sic data sint vitae candida fila tuae!"
            }
        ],
        [
            {
                "verse": "Dum male fortunae pugnando obluctor iniquae,"
            },
            {
                "verse": "Me neque certamen vincere posse puto,"
            },
            {
                "verse": "Cedere iam rerum dominae sortique putabam,"
            },
            {
                "verse": "Cedere iam fato tam sine lege gravi:"
            },
            {
                "verse": "At me Musa docens graviter reprimensque labantem,"
            },
            {
                "verse": "Instantique vetans succubuisse malo,"
            },
            {
                "verse": "Inquit: Nonne putas Medicen te posse tueri,"
            },
            {
                "verse": "Cum bonitas causae tanta sit, ecce, tuae?"
            },
            {
                "verse": "Rebus in his Medices sortem superavit acerbam,"
            },
            {
                "verse": "In quibus haec eadem sola ministra fuit,"
            },
            {
                "verse": "In quibus est illi summo data iure potestas,"
            },
            {
                "verse": "In quibus arbitrio fungitur illa suo."
            },
            {
                "verse": "At, modo cum Musae - casus quibus omnis abesto! -"
            },
            {
                "verse": "Quas mala non audet sors temerare deas,"
            },
            {
                "verse": "Partibus ex multis ita te tueantur ab illa,"
            },
            {
                "verse": "Ut sit opus nec adhuc cedere, Nalde, tibi,"
            },
            {
                "verse": "Ut sit opus duro nec adhuc succumbere fato,"
            },
            {
                "verse": "Iactarit tumido te licet unda mari,"
            },
            {
                "verse": "Tanto te citius Medices vi tollet ab acri,"
            },
            {
                "verse": "Es quanto facilis nunc tua causa magis."
            },
            {
                "verse": "Extorquere manu nam cum Laurentius heros"
            },
            {
                "verse": "Possit iniqua suum quod putat illa bonum,"
            },
            {
                "verse": "Cumque gravi patriam repararit ab hoste cadentem."
            },
            {
                "verse": "Ne foret, heu, sorti diripienda malae,"
            },
            {
                "verse": "Cumque bonus pacem rursus placidamve quietem"
            },
            {
                "verse": "Urbibus attulerit sorte vetante suis,"
            },
            {
                "verse": "Quanto, Nalde, magis meliusque tuebitur idem"
            },
            {
                "verse": "Te, modo Pierium qui meditaris opus,"
            },
            {
                "verse": "Qui neque fortunae penitus te credis iniquae,"
            },
            {
                "verse": "Ast iter huc, quo te ducit Apollo, tenes."
            },
            {
                "verse": "Ergo ne dubita: te fors licet improba semper"
            },
            {
                "verse": "Vexarit, tanto vindice liber eris."
            },
            {
                "verse": "Nam ruet adversos tibi sic Laurentius Euros,"
            },
            {
                "verse": "Ne tua sit ventis navis abacta malis,"
            },
            {
                "verse": "Ac cives inter doctos dabit ille locum quem,"
            },
            {
                "verse": "Urbanae ut pars sis non abigenda togae."
            },
            {
                "verse": "Haec mea Musa dedit. Tu, quam colis, optime rerum,"
            },
            {
                "verse": "Tu Musae, Medices, fac rata dicta precor."
            }
        ],
        [
            {
                "verse": "Carmina digna tuo Marco, te digna remitto,"
            },
            {
                "verse": "Aurea quae pulcher dictat Apollo sibi."
            }
        ],
        [
            {
                "verse": "Quid mirum est, Medices, si nunc satis aurea fulget,"
            },
            {
                "verse": "Quam des usque tuis, sculpta moneta tibi:"
            },
            {
                "verse": "Aureus es totus; surgit de pectore virtus"
            },
            {
                "verse": "Aurea, sunt mores, aureus est animus."
            },
            {
                "verse": "Unus abest honor inde tibi, quod non ea nunc sunt"
            },
            {
                "verse": "Aurea, quae tibi nunc carmina pauca fero."
            },
            {
                "verse": "At, si quod ceptum per te mihi constet in aevum,"
            },
            {
                "verse": "Ac me, quem dederas, usque sequatur honos,"
            },
            {
                "verse": "Aurea verba fluent: nequid tibi desit ab auro,"
            },
            {
                "verse": "Aurea conscribam carmina multa tibi."
            }
        ],
        [
            {
                "verse": "Hinc procul a nobis curae, procul ite labores:"
            },
            {
                "verse": "Ingressa est tutos nostra carina sinus."
            },
            {
                "verse": "Iupiter e caeli Medicen statione tuetur,"
            },
            {
                "verse": "Qui bene nos itidem spectat ab arce poli."
            },
            {
                "verse": "Vicimus omne malum, luctantia vicimus astra,"
            },
            {
                "verse": "Te duce, cui, Laurens, dat fera Parca locum."
            },
            {
                "verse": "Hinc, Saturne, tibi, data non erit ulla facultas,"
            },
            {
                "verse": "Ut noceas: vetat hoc stella benigna Iovis."
            },
            {
                "verse": "Nam Medices, qui tam populos valet inter Etruscos,"
            },
            {
                "verse": "Iupiter in superos quam valet ipse deos,"
            },
            {
                "verse": "Qua durum Lygurem, qua quaeque gravissima vicit,"
            },
            {
                "verse": "Hac quoque me victor proteget usque manu."
            }
        ],
        [
            {
                "verse": "Temporibus fuerat medicorum portio priscis,"
            },
            {
                "verse": "Est data cui soli sola tuenda salus,"
            },
            {
                "verse": "Quin et alipta fuit medicinae in parte locatus,"
            },
            {
                "verse": "Cui sua reddendi cura coloris erat:"
            },
            {
                "verse": "Hoc utrunque potes, Medices, praestare petenti,"
            },
            {
                "verse": "Hoc utrunque tibi pulcher Apollo dedit."
            },
            {
                "verse": "Quod te, per natosque tuos, per avumque patremque,"
            },
            {
                "verse": "Perque tuum, res est quod mihi sancta, caput:"
            },
            {
                "verse": "Optatae velut es mihi maxima causa salutis"
            },
            {
                "verse": "Et facis ut vitae consuluisse queam,"
            },
            {
                "verse": "Urgeat utque caves ne nos male tristis egestas,"
            },
            {
                "verse": "Ne nos atque fames imperiosa premat,"
            },
            {
                "verse": "Te precor, ut statuas membris ita ferre colorem,"
            },
            {
                "verse": "Corporis ad sanum desit ut inde nihil."
            },
            {
                "verse": "Hoc facies, patria qui primus in urbe refulget,"
            },
            {
                "verse": "Te duce si cures ut mihi detur honos;"
            },
            {
                "verse": "Hic erit ille color, qui dum mihi vita supersit,"
            },
            {
                "verse": "Candidus in faciem splendeat usque meam."
            },
            {
                "verse": "Sed tamen ista velim credas mihi vera canenti,"
            },
            {
                "verse": "Ista vel ex animo dicta fuisse putes:"
            },
            {
                "verse": "Laurenti, non tam dare te volo prima roganti,"
            },
            {
                "verse": "Haec sit ut aura magis grata futura mihi,"
            },
            {
                "verse": "A me quam peragi melius quodcunque iubebis,"
            },
            {
                "verse": "Quam fieri cupio res magis apta tibi."
            }
        ],
        [
            {
                "verse": "Si fieri cuperem cives prior inter Etruscos,"
            },
            {
                "verse": "Ut patriae iubeam quaeque gerenda meae,"
            },
            {
                "verse": "Omnibus imprudens ac non bene sanus haberer,"
            },
            {
                "verse": "Illa quod aggrederer, quae nimis alta forent."
            },
            {
                "verse": "At, cum te primas quaeram mihi tradere partes,"
            },
            {
                "verse": "Ut faciam monitus tempus in omne tuos,"
            },
            {
                "verse": "Ut sequar illa, mihi quae tu mandata daturus"
            },
            {
                "verse": "Es, quibus attulerit non meliora Plato -"
            },
            {
                "verse": "Novisti quoniam non tam quae scripserat ille,"
            },
            {
                "verse": "Quam facis, et patriae diceris inde pater -,"
            },
            {
                "verse": "Me minus invadet nunc re malus error in ulla,"
            },
            {
                "verse": "Te duce quicquid agam sed bene semper agam."
            },
            {
                "verse": "Huius tota tibi, Laurenti, gloria facti,"
            },
            {
                "verse": "Huius erit meriti totus habendus honos,"
            },
            {
                "verse": "Publica gestarim quod te monitore decenter,"
            },
            {
                "verse": "Muneribus patriae quod bene functus ero."
            },
            {
                "verse": "Quicquid enim Tuscam geritur ratione per urbem,"
            },
            {
                "verse": "Omnis, ut auctori, est laus tribuenda tibi."
            }
        ],
        [
            {
                "verse": "Balnea cum subeas divino inscripta Philippo,"
            },
            {
                "verse": "Hinc ut certa tibi sit reditura salus,"
            },
            {
                "verse": "Florentina sui pro debilitate parentis"
            },
            {
                "verse": "In votum non est patria versa minus,"
            },
            {
                "verse": "Quam pro Pompeio Campania tota fuit, cum"
            },
            {
                "verse": "Diis pia vota, viro febricitante, luit."
            },
            {
                "verse": "Ergo redi validusque tuis populoque precanti,"
            },
            {
                "verse": "Tutior ut tibi sit, quam sibi, facta salus."
            }
        ],
        [
            {
                "verse": "Alpheae peterem cum moenia condita genti,"
            },
            {
                "verse": "Pisani subiens litora nota maris,"
            },
            {
                "verse": "Me mea Musa monet Lucam divertere ad urbem"
            },
            {
                "verse": "Optatos nobis exhibitura Lares"
            },
            {
                "verse": "Huc, ubi iam tanto nos Bartholomeus amore"
            },
            {
                "verse": "Accipiat, quantum nemo referre queat:"
            },
            {
                "verse": "Nanque bonus referet quod scripsit Apolline dextro,"
            },
            {
                "verse": "Mentis ut ostentet vir mihi doctus opes."
            },
            {
                "verse": "Quare, siqua fides divinae stirpis alumnae"
            },
            {
                "verse": "Danda, velis, quod habes nunc, aperire mihi,"
            },
            {
                "verse": "Artibus egregii quicquid meditaris honestis,"
            },
            {
                "verse": "Addis et antiquis quicquid, amice, novi:"
            },
            {
                "verse": "Ne spes decipiat divam mihi certa canentem,"
            },
            {
                "verse": "Te precor arcani detege quicquid habes."
            }
        ],
        [
            {
                "verse": "Iupiter ut pater est, ita tu pater alter haberis:"
            },
            {
                "verse": "Nos tua progenies, nos tua cura sumus."
            },
            {
                "verse": "Nos igitur doceas quidnam peccavimus in te,"
            },
            {
                "verse": "Laesimus in quo te numine fare, pater."
            },
            {
                "verse": "Ne ve sinas, nitidos perturbet ut anser olores,"
            },
            {
                "verse": "Sed canat obscenas inter ineptus aves,"
            },
            {
                "verse": "Prata sed assiduo rimetur fontia rostro"
            },
            {
                "verse": "Caenosoque suum mergat in amne caput,"
            },
            {
                "verse": "Audeat ut nusquam fecisse minora canendo"
            },
            {
                "verse": "Quae tua sunt gravibus facta canenda modis."
            },
            {
                "verse": "Te referat vates, qui Phoebo digna locutus"
            },
            {
                "verse": "Ora Medusaeis docta rigavit aquis:"
            },
            {
                "verse": "At, nescit qui nos, qui nescit Apollinis artes,"
            },
            {
                "verse": "Pellatur vestris sordidus anser agris."
            },
            {
                "verse": "Haec, tibi quae canerem, doctae monuere sorores:"
            },
            {
                "verse": "Tu lege, Laurenti, quod tibi Musa dedit."
            },
            {
                "verse": "Omnia, quae facias Musis et Apolline dextro,"
            },
            {
                "verse": "Imparibus volui saepe referre modis;"
            },
            {
                "verse": "Sed cum saepe tibi meditarer dicere carmen"
            },
            {
                "verse": "Protinus in medio destitit ore sonus."
            },
            {
                "verse": "Nanque canendus eras, memini, graviore Camena,"
            },
            {
                "verse": "Res magis egregium nanque petebat opus:"
            },
            {
                "verse": "A Iove prima tibi generis quia surgit origo,"
            },
            {
                "verse": "A Iove prima tuae gloria gentis adest."
            },
            {
                "verse": "Maiam nanque ferunt homines Athlante creatam"
            },
            {
                "verse": "Dilectam summo concubuisse Iovi,"
            },
            {
                "verse": "Ex qua Mercurius genitus, nisi falsa monemur,"
            },
            {
                "verse": "Virginis Erigones fertur adisse domum."
            },
            {
                "verse": "Ille deus, terras levibus dum circuit alis,"
            },
            {
                "verse": "Arcadicam celeri dum pede tangit humum,"
            },
            {
                "verse": "Primus iter faciens, testudine forte reperta,"
            },
            {
                "verse": "Divina curvam struxerat arte lyram;"
            },
            {
                "verse": "Ille feros cultus hominum formasse recentum"
            },
            {
                "verse": "Dicitur atque modis instituisse suis;"
            },
            {
                "verse": "Doctus item lapides duros mollire canendo,"
            },
            {
                "verse": "Compulit in muros saxa coire novos."
            },
            {
                "verse": "Sic tu, quo summum referas gravitate Tonantem,"
            },
            {
                "verse": "Luminibus retines numen utrinque tuis;"
            },
            {
                "verse": "Nominis interea nequid tibi desit aviti,"
            },
            {
                "verse": "Athlantis positum de Iove nomen habes;"
            },
            {
                "verse": "Totius at stirpis ne pars foret ulla relicta,"
            },
            {
                "verse": "Tangis inauratae consona fila lyrae."
            },
            {
                "verse": "Inde colis Musas, sanctos colis inde poetas,"
            },
            {
                "verse": "Quicquid et Athlantis fecit in orbe nepos:"
            },
            {
                "verse": "Unde fit, ingenium cum sit tibi, docte, benignum,"
            },
            {
                "verse": "Rursus et ad cytharam carmina blanda canas,"
            },
            {
                "verse": "Omnia Mercurio similis, caput, ora, manusque,"
            },
            {
                "verse": "Sis Athlas ingenio, corpore, mente bonus."
            }
        ],
        [
            {
                "verse": "Dum sacrum miris extollis in aethera vatem"
            },
            {
                "verse": "Versibus, ut mirum surgat ab arte decus,"
            },
            {
                "verse": "Fingis et Aonias Nysae de monte puellas"
            },
            {
                "verse": "Descendisse, novas dent ut in ora dapes,"
            },
            {
                "verse": "Dum facis infanti Musas instare Maroni,"
            },
            {
                "verse": "Quaelibet ut puero roscida mella ferat,"
            },
            {
                "verse": "Ista quidem veris numeris quae facta recenses"
            },
            {
                "verse": "Tu mihi, vera satis cuncta fuisse putem."
            },
            {
                "verse": "Sit procul a nobis antiqua licentia vatum:"
            },
            {
                "verse": "Si dare vera licet, cur dare ficta velim?"
            },
            {
                "verse": "Nanque pios Manes ita pectine doctus eburno,"
            },
            {
                "verse": "Quos canis, ecce, tuos cogis adire modos,"
            },
            {
                "verse": "Elisium ut campum linquens et amoena vireta"
            },
            {
                "verse": "Quae ve sacri vates arva beata colunt,"
            },
            {
                "verse": "Angele, Virgilius subiens tua corpora certe"
            },
            {
                "verse": "Intrarit: medio nam tibi corde sedet."
            },
            {
                "verse": "Vidimus his oculis divina per ora fluentem"
            },
            {
                "verse": "Hunc tua: nanque pii numina sancta vident."
            },
            {
                "verse": "Hinc tu, crede mihi, non, Politiane, sed ille"
            },
            {
                "verse": "Concinuit solitis facta vetusta modis;"
            },
            {
                "verse": "Hinc canet insanum rursus Coridonis amorem"
            },
            {
                "verse": "Et cur non illum pulcher Alexis amet;"
            },
            {
                "verse": "Inde rudes iterum deducet in arva colonos"
            },
            {
                "verse": "Ac laetas segetes qua facit arte Ceres;"
            },
            {
                "verse": "Mox aliquid varians Laurentia facta parabit"
            },
            {
                "verse": "Dicere, sint Medicae quae monumenta domus."
            }
        ],
        [
            {
                "verse": "Cum Niger a nigro, Petre, sis agnomine dictus,"
            },
            {
                "verse": "Candida cum sit mens, candidus atque animus,"
            },
            {
                "verse": "Candidus atque niger simul es, quis credere possit?"
            },
            {
                "verse": "Intus candor inest, sunt tibi nigra foris."
            },
            {
                "verse": "Accipis unde pias in cenam, candide, Musas,"
            },
            {
                "verse": "Divinus quarum candor in ore sedet,"
            },
            {
                "verse": "Inter ut hinc doctos, doctus, verseris amicos,"
            },
            {
                "verse": "Famaque candoris crescat ut inde tui."
            }
        ],
        [
            {
                "verse": "Si mihi pontificis persona gerenda daretur,"
            },
            {
                "verse": "In ditibus cunctis dum mihi vita foret,"
            },
            {
                "verse": "Non tanti facerem, Medices, neque tanta putarem"
            },
            {
                "verse": "Munera pontificum, sint ea summa licet,"
            },
            {
                "verse": "Uno quanta putem duce te dimensa duobus"
            },
            {
                "verse": "Mensibus in dominos tempora agenda novos."
            },
            {
                "verse": "Nanque potes tantum, tantum sapis, optime rerum,"
            },
            {
                "verse": "Maius ut hoc, quod agis, sit nihil, aut melius."
            },
            {
                "verse": "Non peto, Laurenti, nisi quae cupis: omne quod optas"
            },
            {
                "verse": "Nam volo; quod non vis, nec volo nec cupio."
            }
        ],
        [
            {
                "verse": "Cum bona tanta tuis dederis, Nicolae Vitelli,"
            },
            {
                "verse": "Carmine quanta meo vix memorare queam,"
            },
            {
                "verse": "Patribus a cunctis, moriens, populoque Tyferni"
            },
            {
                "verse": "Lugentis patriae diceris esse pater."
            }
        ],
        [
            {
                "verse": "Per mare, per terras quanvis errasset Ulixes,"
            },
            {
                "verse": "In patriam rediit sic male notus humum,"
            },
            {
                "verse": "Cognitus uxori tamen ut minus esset amatae,"
            },
            {
                "verse": "Cognitus a nullis esset ut ille viris."
            },
            {
                "verse": "At, procul a patria quanquam Nicolaus abire"
            },
            {
                "verse": "Exul ad externos saepe coactus erat,"
            },
            {
                "verse": "Victor in antiquos rediit tamen inde Penates,"
            },
            {
                "verse": "Saepius et carus sic fuit usque suis,"
            },
            {
                "verse": "Ut pater hinc patriae populo vocitetur ab omni,"
            },
            {
                "verse": "Et data sint cineri nomina tanta suo."
            }
        ],
        [
            {
                "verse": "Audieram patrem Musas Veneremque benignam"
            },
            {
                "verse": "Posse mihi precibus conciliare Iovem."
            },
            {
                "verse": "Sed cum tentassent frustra, tentavit Apollo"
            },
            {
                "verse": "Quod dare Musa nequit, quod Venus ante mihi."
            },
            {
                "verse": "Cum nihil efficeret Phoebus, Cillenia proles"
            },
            {
                "verse": "Mittitur optatis adsit ut illa meis:"
            },
            {
                "verse": "Nam, nisi Mercurius sit iunctus et ipse Tonanti,"
            },
            {
                "verse": "Nil grave, quod fieri de Iove possit, erit."
            },
            {
                "verse": "Altitonans igitur dare cum modo desinat illa,"
            },
            {
                "verse": "Iunctus Athlantiadae quae dare certa solet,"
            },
            {
                "verse": "Nil est quod sperem, timeam sed ut ordine verso,"
            },
            {
                "verse": "Ne male nunc redeat qui fuit ante chaos."
            }
        ],
        [
            {
                "verse": "Non puero casses tenero, neque retia cuique"
            },
            {
                "verse": "Tendere, nec novi qua valet arte capi."
            },
            {
                "verse": "At nos si tales nunc demeriturus amicos"
            },
            {
                "verse": "Tam doctis possum grata referre viris,"
            },
            {
                "verse": "Inveniam pueros, pueros tibi mille parabo,"
            },
            {
                "verse": "Ut voti tu sis nescius inde tui:"
            },
            {
                "verse": "Nam, Ganimede putas si te non turpe potiri,"
            },
            {
                "verse": "Hunc quaesisse putem iam mihi turpe minus."
            }
        ],
        [
            {
                "verse": "Hoc est regis opus: sunt regia prata, vides quae;"
            },
            {
                "verse": "Regis inest stabulis regia mulctra tibi,"
            },
            {
                "verse": "Regius et pastor multos alit inde iuvencos,"
            },
            {
                "verse": "Stat veteris Lactis copia statque novi;"
            },
            {
                "verse": "Regius est hortus, qualem nec Thessala Tempe"
            },
            {
                "verse": "Pulchra tenet, qualem non habet Alcinous;"
            },
            {
                "verse": "Regius atque lacus: super hunc ubi retia tendis,"
            },
            {
                "verse": "Innumeras anatas implicuisse potes."
            },
            {
                "verse": "Aggeris assurgit tibi regia cura tuendi,"
            },
            {
                "verse": "Ne Medicos Umbro saevus inundet agros:"
            },
            {
                "verse": "Quin et aquae ductus trahitur tibi tantus in aedes,"
            },
            {
                "verse": "Romani quantum vix habuere patres."
            },
            {
                "verse": "Regia, Laurenti, domus est tua, regius ordo,"
            },
            {
                "verse": "Rebus et in cunctis regius est animus."
            },
            {
                "verse": "Nec mirum: nam tu, rex et pater omnibus idem,"
            },
            {
                "verse": "Omnia tam sancto nomine digna facis."
            }
        ],
        [
            {
                "verse": "Nescio qua causa, proprio sed nomine, dictae"
            },
            {
                "verse": "Morbosae quondam vos fueratis aquae."
            },
            {
                "verse": "At, modo cum certam Medici tribuisse salutem"
            },
            {
                "verse": "Vos videam, populis qui decus omne suis,"
            },
            {
                "verse": "Hinc, aqua, pro meritisque novis, pro munere tanto,"
            },
            {
                "verse": "Civibus a Tuscis dicta salubris eris."
            },
            {
                "verse": "Nam dare non poteras graviora petentibus ipsis,"
            },
            {
                "verse": "Nec magis ingeniis grata futura bonis,"
            },
            {
                "verse": "Quam patriae patrem servare salubribus undis,"
            },
            {
                "verse": "Maius in urbe sua est quo nihil aut melius."
            }
        ],
        [
            {
                "verse": "Hos fuge, qui sacros audent se dicere vates"
            },
            {
                "verse": "Nec sunt, sed ficto nomine falsa canunt."
            },
            {
                "verse": "Cum modo sic audax nostra sit in urbe repertus"
            },
            {
                "verse": "Se natum e supero qui ferat esse patre,"
            },
            {
                "verse": "Dicat et haec eadem sibi convenientia certe,"
            },
            {
                "verse": "Quae Christo memorant esse tributa deo -:"
            },
            {
                "verse": "Grande nefas, et quod sacro sit ab igne cremandum,"
            },
            {
                "verse": "Ne falsa populum relligione premat."
            }
        ],
        [
            {
                "verse": "Quam bene qui summas rerum modo tractat habenas"
            },
            {
                "verse": "Urbis custodem te facit ipse tuae,"
            },
            {
                "verse": "Officium cuius, nequod scelus extet inultum,"
            },
            {
                "verse": "Nequod item gravius fiat in urbe nefas,"
            },
            {
                "verse": "Quod fas, quodve pium, populo servetur ut omni,"
            },
            {
                "verse": "Ut vetitum sit, quod lege vetatur, opus."
            },
            {
                "verse": "Nam mage servandas quis curet in omnia leges,"
            },
            {
                "verse": "Quis mage servandi iuris amicus erit,"
            },
            {
                "verse": "Quam tu, qui scribis leges, qui iura ministras,"
            },
            {
                "verse": "Quique viris mores ponis in urbe probos?"
            }
        ],
        [
            {
                "verse": "Fontius es dictus, sed quam male convenit, audi,"
            },
            {
                "verse": "Quam male abundantis nunc tibi nomen inest:"
            },
            {
                "verse": "Durior es petra seu carmen scribere tentas,"
            },
            {
                "verse": "Siccior es ligno sive solutus eas."
            },
            {
                "verse": "Siccius a sicco posthac vocitaberis ergo:"
            },
            {
                "verse": "Nomina facundis fontia linque viris!"
            }
        ],
        [
            {
                "verse": "Audisset doctos cum Fontius - ipsa vetustas"
            },
            {
                "verse": "Tradiderat - superos saepe negare deos,"
            },
            {
                "verse": "Doctior ut reliquis videatur habendus in omnes,"
            },
            {
                "verse": "Abnegat et Christo numen inesse deo;"
            },
            {
                "verse": "Dicit et hos, ipsum quicunque fuere secuti,"
            },
            {
                "verse": "Verba quidem libris vana referre suis,"
            },
            {
                "verse": "Hieronymumque sacrum dannat male sanus et audet"
            },
            {
                "verse": "Carpere divina scripta notata manu."
            },
            {
                "verse": "At modo, quam iuste Christus facit omnia, Fonti,"
            },
            {
                "verse": "Quam gravis est sceleri pena parata tuo!"
            },
            {
                "verse": "Nam, pia dum spernis, dum tu divina reprendis,"
            },
            {
                "verse": "Fecit ut ignores id, quod agunt homines."
            }
        ],
        [
            {
                "verse": "Grife, quid inter nos audes pro dire, quid inter"
            },
            {
                "verse": "Saepius egregios isque redisque viros,"
            },
            {
                "verse": "Cum constet pueri flagrare cupidine turpi"
            },
            {
                "verse": "Te modo, qui fidei creditur usque tuae?"
            },
            {
                "verse": "Hinc scelus est duplex: violas, malus, ante pudicum"
            },
            {
                "verse": "Quod fuit, inde fides est violata tibi."
            },
            {
                "verse": "Pena sed est praesens: nam, si pater ipse notabit"
            },
            {
                "verse": "Uteris ut puero tam male, Grife, suo,"
            },
            {
                "verse": "Spectandus tota prius urbe vagaberis, inde"
            },
            {
                "verse": "Vulcano facies ignea sacra deo."
            }
        ],
        [
            {
                "verse": "Cedant fata tibi, fatorum cedat et ordo,"
            },
            {
                "verse": "Cedat item quicquid Parca severa movet."
            },
            {
                "verse": "Nam, tibi non modo quod supra caput astitit, omne"
            },
            {
                "verse": "Vicisti, Medices, exitiale malum,"
            },
            {
                "verse": "Publica sed, quae sunt durissima, viribus isdem,"
            },
            {
                "verse": "Laurenti, superas, Marte favente tibi;"
            },
            {
                "verse": "Quod negat hic aliis quia dat tibi factus amicus,"
            },
            {
                "verse": "Cui videt aetherium cuncta dedisse Iovem."
            },
            {
                "verse": "Talibus e causis tibi Petra Lygustica cessit,"
            },
            {
                "verse": "Addidit et titulis magna trophaea tuis."
            }
        ],
        [
            {
                "verse": "Si qui pro patria moriuntur honoribus amplis"
            },
            {
                "verse": "Ornantur, gestis quos meruere suis,"
            },
            {
                "verse": "Quae, Pucci, dabimus genitori, quantaque summae"
            },
            {
                "verse": "Praemia virtuti sunt tribuenda suae,"
            },
            {
                "verse": "Nam quoque dum fuerat vivens Antonius olim"
            },
            {
                "verse": "Commoda quot patriae, quot bona summa tulit?"
            },
            {
                "verse": "Ergo dandus honos illi geminusque videtur,"
            },
            {
                "verse": "Me statuis geminis iudice dignus erit."
            },
            {
                "verse": "Altera danda viro quia, dum bene tempus in omne"
            },
            {
                "verse": "Vixerat, hic patriae faverat usque suae;"
            },
            {
                "verse": "Altera quod vitae suavi minus ille pepercit,"
            },
            {
                "verse": "Morte sua ut patrias accumularet opes."
            },
            {
                "verse": "Nec requievit enim; Lyguris dum Petra subacti"
            },
            {
                "verse": "Victa Fluentini cessit in arma ducis."
            }
        ],
        [
            {
                "verse": "Distuleris quanvis multos me tardus in annos,"
            },
            {
                "verse": "Qui patriae prior est, ut mihi detur honos,"
            },
            {
                "verse": "Laudo tamen causam: quia nunc sapientius illum"
            },
            {
                "verse": "Tradere quam quondam te mihi posse puto,"
            },
            {
                "verse": "Urbe quod in patria propria virtute potes plus"
            },
            {
                "verse": "Solus, quam cuncti, qui potuere prius,"
            },
            {
                "verse": "Unde fit ut semper, quod agas imitentur id omnes,"
            },
            {
                "verse": "Promptius et, quicquid iusseris unus, agant."
            },
            {
                "verse": "Adde quod est nobis etiam maturior aetas,"
            },
            {
                "verse": "Ut quoque nos possint ista decere magis."
            },
            {
                "verse": "Ergo age, Laurenti, nec te modo differ in aevum"
            },
            {
                "verse": "Venturum: dato sed, dum dare fata sinunt!"
            },
            {
                "verse": "Nam, licet et vires tu sis habiturus easdem"
            },
            {
                "verse": "Semper et imperii frena tenenda tibi,"
            },
            {
                "verse": "Non tamen hoc semper poteris mihi ferre quod opto,"
            },
            {
                "verse": "Non quia tu nolis, sed quia nullus ero:"
            },
            {
                "verse": "Aetas nanque fugit, tacitoque senescimus aevo,"
            },
            {
                "verse": "Et senibus cito mors inicit atra manus."
            }
        ],
        [
            {
                "verse": "Petre, velim magno commendet gratia patri"
            },
            {
                "verse": "Me tua, Romanos dum petis ecce Lares."
            },
            {
                "verse": "Sic tibi dent Graiae semper Latiaeque Camenae"
            },
            {
                "verse": "Te puerum doctos posse praeire senes,"
            },
            {
                "verse": "De patre sic capias moderandi frena Leonis,"
            },
            {
                "verse": "Sic sis in patria tertius urbe pater:"
            },
            {
                "verse": "Dicito, me foveat, me complectatur in ulnas,"
            },
            {
                "verse": "Protegat atque sua, te duce, semper ope."
            },
            {
                "verse": "Fac, modo quod petii, sic obtinuisse queamus,"
            },
            {
                "verse": "Ut mea quod non dat, det tua Musa mihi."
            }
        ],
        [
            {
                "verse": "Tardior haec multo quod te mea Musa petivit"
            },
            {
                "verse": "Quam foret officium, docte poeta, suum,"
            },
            {
                "verse": "Visere, causa fuit, quia non audebat eum, qui"
            },
            {
                "verse": "Est decus Hesperiis, qui decus omne suis,"
            },
            {
                "verse": "Cui bene sic animum mentemque inspirat Apollo,"
            },
            {
                "verse": "Carminis atque artem sic dedit ante novi,"
            },
            {
                "verse": "Ut silvas cythara moveas cantuque profundas"
            },
            {
                "verse": "Et trucibus facias mollia corda feris."
            },
            {
                "verse": "Nec minus inde tuos verita est intrare Penates,"
            },
            {
                "verse": "Quam Clarii cum sunt antra petenda dei."
            },
            {
                "verse": "Cum tamen, Antonii, tibi sit clementia, summo"
            },
            {
                "verse": "Quae minor ingenio non sit habenda tuo,"
            },
            {
                "verse": "Ulterius statuit posthac nihil esse morandum,"
            },
            {
                "verse": "At propere vatem duxit adire sacrum,"
            },
            {
                "verse": "Iupiter e summo cui prospicit altus Olympo"
            },
            {
                "verse": "Pluraque dat magno magna futura viro,"
            },
            {
                "verse": "Cuive lyram Phoebus, cui dat Cillenius artem,"
            },
            {
                "verse": "Qua facit in muros saxa coire novos,"
            },
            {
                "verse": "Cui dea cantanti superum Venus afflat amorem,"
            },
            {
                "verse": "Filia cui Veneris Gratia semper adest."
            },
            {
                "verse": "Hanc igitur nostram, quae te petit, ecce, Camenam,"
            },
            {
                "verse": "Vix tandem in vestros ausa venire Lares,"
            },
            {
                "verse": "Hospitio timidam ne dedigneris amico,"
            },
            {
                "verse": "Sed placido, vates, accipe, docte, sinu."
            }
        ],
        [
            {
                "verse": "Sic tua divinum meritis laus aequet Homerum,"
            },
            {
                "verse": "Aequet item tua sic Musa Maronis opus,"
            },
            {
                "verse": "Sic, Amerige, tuum carmen bene vivat in annos"
            },
            {
                "verse": "Perpetuos, Cosmi quo nova gesta canis:"
            },
            {
                "verse": "Da, Corsine, libens mihi, te precor, optime vates,"
            },
            {
                "verse": "Quod, nisi tu dederis, nemo daturus erit."
            },
            {
                "verse": "At, mihi si statuens quae iam tribuenda putasti,"
            },
            {
                "verse": "Annueris votis, docte poeta, meis,"
            },
            {
                "verse": "Annuerint omnes: omnes mihi danda putabunt"
            },
            {
                "verse": "Haec eadem, quorum tu dator unus eris."
            },
            {
                "verse": "Nam tibi collegae docti cessere volentes,"
            },
            {
                "verse": "Non secus ac illis alter Apollo fores,"
            },
            {
                "verse": "Non secus ac uni reliquae cessere sorores,"
            },
            {
                "verse": "Nomine quae dicta est Calliopea suo."
            }
        ],
        [
            {
                "verse": "Iupiter ut superos unus regit usque Penates,"
            },
            {
                "verse": "Unus ut est princeps, unus in arce deus,"
            },
            {
                "verse": "Illius ut reliqui Superi Iovis esse feruntur"
            },
            {
                "verse": "Membra, velut parent illius imperio,"
            },
            {
                "verse": "Sic, te cum virtus primum tua maxima nobis"
            },
            {
                "verse": "Fecerit hinc ut sis primus in urbe pater,"
            },
            {
                "verse": "Cetera turba quidem velut est tibi debita, servit:"
            },
            {
                "verse": "Urbis enim caput es, tu caput es populi."
            },
            {
                "verse": "Omnis enim cedit tibi, cui sapientia prima,"
            },
            {
                "verse": "Primus item cui sit nobilitatis honos,"
            },
            {
                "verse": "Sydera cui penitus cessere volentia caeli,"
            },
            {
                "verse": "Facta benigna tibi, siqua maligna forent."
            },
            {
                "verse": "Non igitur sedem dominam neque principis aulam,"
            },
            {
                "verse": "Non ego sim, pro me, primus in urbe, peto:"
            },
            {
                "verse": "Aptior ut, Medices, pars sim tibi facta rogamus,"
            },
            {
                "verse": "Aptius ut monitis pareat illa tuis."
            }
        ],
        [
            {
                "verse": "Quid, Saturne senex, quid, Mars violente, paratis"
            },
            {
                "verse": "Tollere, quam decuit foedus habere, fidem?"
            },
            {
                "verse": "Non, Gradive, tibi locus est, mihi crede, nocendi:"
            },
            {
                "verse": "Ipse licet vires experiare tuas,"
            },
            {
                "verse": "Saturni radiosque graves miscere volentis"
            },
            {
                "verse": "Se licet opponat stella maligna tibi."
            },
            {
                "verse": "Curat enim Medices Laurentius ista, iubenti"
            },
            {
                "verse": "Cui favet altisoni regia celsa Iovis,"
            },
            {
                "verse": "Quem docuit Phoebus primo nascentis ab ortu,"
            },
            {
                "verse": "Qua ratione foret certa petenda salus,"
            },
            {
                "verse": "Fataque cui cedunt, metuunt quem fata, nec audent"
            },
            {
                "verse": "Hinc temerare virum, cui grave nomen inest."
            },
            {
                "verse": "Quin speranda magis sunt optima: nam solet ille"
            },
            {
                "verse": "Casibus ex variis surgere in alta magis."
            },
            {
                "verse": "Quo graviora solent instare pericula fortis,"
            },
            {
                "verse": "Hoc magis adversas extulit ille vices,"
            },
            {
                "verse": "Unde fit, ut Medices victor sit ubique futurus,"
            },
            {
                "verse": "Sive minentur ei sydera, seu faveant."
            }
        ],
        [
            {
                "verse": "Nos quicunque docent quid splendida sydera possunt,"
            },
            {
                "verse": "Iupiter in nos quid, quid valet arma Venus,"
            },
            {
                "verse": "Hac ratione docent, ut cum Cillenius illis"
            },
            {
                "verse": "Iungitur aut videt hos ternus ab arce poli,"
            },
            {
                "verse": "Tunc valet Altitonans, valet et Venus aurea nobis"
            },
            {
                "verse": "Vel bona, Mercurio iudice, summa dare."
            },
            {
                "verse": "In Tuscis igitur cum sis primatibus unus,"
            },
            {
                "verse": "Qui, quod agunt ... quod meditantur, opus"
            },
            {
                "verse": "Perficias virtute nova bonus inde Iohannes"
            },
            {
                "verse": "Sic, nisi quae sentis, ut dare nemo velit -"
            },
            {
                "verse": "Non secus atque negant dare sydera victus et illis,"
            },
            {
                "verse": "Sit nisi quem genuit candida Maia Iovi -:"
            },
            {
                "verse": "Te precor, ut, mihi quae primos dare velle videbis,"
            },
            {
                "verse": "Haec vice Mercurii tu quoque danda putes."
            }
        ],
        [
            {
                "verse": "Ante Magi dederant Christo quae munera reges,"
            },
            {
                "verse": "Dum puer in cunis matre colente fuit,"
            },
            {
                "verse": "Aurea declarant supero fore danda Tonanti,"
            },
            {
                "verse": "Declarant magnis aurea danda viris."
            },
            {
                "verse": "Si mihi tanta forent igitur, bene quanta mereris,"
            },
            {
                "verse": "Quantaque virtuti sunt tribuenda tuae,"
            },
            {
                "verse": "Aurea dona libens, princeps, tibi multa dedissem,"
            },
            {
                "verse": "Versibus inque meis aurea mixta forent."
            },
            {
                "verse": "Sed mihi cum tantos fortuna negaverit usus,"
            },
            {
                "verse": "Nec sit quo possim tam dare magna tibi,"
            },
            {
                "verse": "Carmina pauca dedi, tibi quae mage grata putavi,"
            },
            {
                "verse": "Ingenio duxi quae magis apta tuo."
            },
            {
                "verse": "Cum dabitur nobis, ut et aurea ferre queamus"
            },
            {
                "verse": "Munera principibus suscipienda bonis,"
            },
            {
                "verse": "Aurea dona feram multoque libentius isto"
            },
            {
                "verse": "Carmine, quod paulo scripsimus ante tibi."
            }
        ],
        [
            {
                "verse": "Si, tibi quod pater est Medices Laurentius, unus,"
            },
            {
                "verse": "Qui meritis patriam tollit in astra suis,"
            },
            {
                "verse": "Sacros pontificis primosque mereris honores -"
            },
            {
                "verse": "Tantus honor patris, est gloria tanta tui -"
            },
            {
                "verse": "Quae dabimus, Medices, doctrinae digna, Iohannes,"
            },
            {
                "verse": "Munera, virtuti quae satis ampla tuae,"
            },
            {
                "verse": "Artibus ingenuis dabimus quae moribus aureis,"
            },
            {
                "verse": "Exiget aut probitas quae tibi dona dari,"
            },
            {
                "verse": "Cum tam magna tibi dare tam puerilibus annis"
            },
            {
                "verse": "Censuerint reges pontificesque sacri?"
            },
            {
                "verse": "Certe ego non homines habituros tanta putabo"
            },
            {
                "verse": "Praemia, pro meritis quae tibi digna ferant."
            },
            {
                "verse": "Unus in orbe satis nam pontificatus habendus"
            },
            {
                "verse": "Cum sit, et ulterius nemo cupisse velit,"
            },
            {
                "verse": "Tot mundi fiant, tot nunc oriantur, oportet,"
            },
            {
                "verse": "Quot fore Democritus censuit ante senex,"
            },
            {
                "verse": "Tam multis, Medices, ut in orbibus inveniatur"
            },
            {
                "verse": "Multus pontificum qui tibi dandus honor."
            }
        ],
        [
            {
                "verse": "Indoluere alii, quoties gravis urget egestas,"
            },
            {
                "verse": "Defuit aut, Medices, quod cupiere, bonum."
            },
            {
                "verse": "Ast ego nunc laetor, bona quod mihi talia desint,"
            },
            {
                "verse": "Qualia fortunae quisque fuisse putat."
            },
            {
                "verse": "In promptum ratio est: quia sum tibi causa paratus,"
            },
            {
                "verse": "In quem virtutes experiare tuas,"
            },
            {
                "verse": "In quem contuleris tot, adhuc, puerilibus annis,"
            },
            {
                "verse": "Quot regum nullus contulit ante senum."
            },
            {
                "verse": "Hinc tanti facio quae tu mihi dona dedisti,"
            },
            {
                "verse": "Iudicium propter, Petre benigne, tuum,"
            },
            {
                "verse": "Quanti non facio quicquid gerit Indica tellus,"
            },
            {
                "verse": "Quicquid et auriferi praestat arena Tagi."
            }
        ],
        [
            {
                "verse": "Quam sapis, o Medices, licet hinc spectare volenti,"
            },
            {
                "verse": "Inque tuam patriam sit tibi quantus amor:"
            },
            {
                "verse": "Nam, cum perspicias longos hanc semper in annos"
            },
            {
                "verse": "Victuram fato cedere nolle gravi,"
            },
            {
                "verse": "Ut data sit nato facis Alfonsina merenti -"
            },
            {
                "verse": "Sponsa quidem tanto facta beata viro -,"
            },
            {
                "verse": "Tot nova progenies ut suffectura nepotes"
            },
            {
                "verse": "Sit modo, quot nunquam deterat ulla dies,"
            },
            {
                "verse": "Munera qui teneant ita publica tempus in omne,"
            },
            {
                "verse": "Quique regant urbes qualibet arte suas,"
            },
            {
                "verse": "Ut, domus in Latios quod Iulia contulit olim,"
            },
            {
                "verse": "Protinus imperii causa futura novi,"
            },
            {
                "verse": "Hoc domus in Tuscos Medicum ferat optima cives,"
            },
            {
                "verse": "Augeat et patrios, auxit ut ante, Lares."
            }
        ],
        [
            {
                "verse": "Quae fuit Etruscis formosior una puellis,"
            },
            {
                "verse": "Qua fuit inferior Gratia, Musa, Venus,"
            },
            {
                "verse": "Morte cita rapitur: iuvat hanc nec forma cadentem,"
            },
            {
                "verse": "Heu, Venerem potuit qua superare deam."
            },
            {
                "verse": "Desinat in terris igitur sperare salutem -"
            },
            {
                "verse": "Non modo mortali conditione datur -,"
            },
            {
                "verse": "Sed sibi Caelestes timeat, ubi Parca Morellae"
            },
            {
                "verse": "Tam subito nigras intulit atra manus."
            }
        ],
        [
            {
                "verse": "Azarole, velim, quo captus amore fuisti,"
            },
            {
                "verse": "Vidisses dominae membra sepulta tuae,"
            },
            {
                "verse": "Tunc ubi vespillo corpus miserabile nati"
            },
            {
                "verse": "Infantis matri, tristia dona, dedit:"
            },
            {
                "verse": "Iurasses huius nullo peritura sub aevo"
            },
            {
                "verse": "Membra, nec a turpi commaculanda situ,"
            },
            {
                "verse": "Forma quod haec ibi, quae viventis et ante fuisset,"
            },
            {
                "verse": "Visa sit humanas iam superasse vices."
            },
            {
                "verse": "Accensis facibus quia visus adesse Cupido est,"
            },
            {
                "verse": "Ut mortis tenebras pelleret inde graves;"
            },
            {
                "verse": "Vertice de Paphio lectos Venus aurea flores"
            },
            {
                "verse": "Stravit, ut extincta mollius ossa cubent;"
            },
            {
                "verse": "Rursus in exanguem suaves ita fudit odores"
            },
            {
                "verse": "Idalium Veneri quos tulit ante nemus,"
            },
            {
                "verse": "Semper ut extarent non inficienda Morellae"
            },
            {
                "verse": "Corpora, de superis facta quod una foret."
            },
            {
                "verse": "Pone modum lachrimis, igitur, dolor omnis abesto:"
            },
            {
                "verse": "In superas luctus non facit iste deas."
            }
        ],
        []
    ]
}