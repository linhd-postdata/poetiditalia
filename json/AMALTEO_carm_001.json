{
    "author": "Cornelio Paolo Amalteo",
    "title": "carmina",
    "url": "http://www.poetiditalia.it/texts/AMALTEO|carm|001",
    "text": [
        [
            {
                "verse": "Quantus Iasonia Tiphis fuit, Haede, carina,"
            },
            {
                "verse": "Automedonti curru gloria quanta fuit,"
            },
            {
                "verse": "Quantus et Alcides nodosae robore clavae,"
            },
            {
                "verse": "Aut cestus Pollux munere, castor equis,"
            },
            {
                "verse": "Phillyrides herbis, medica Podalirius arte,"
            },
            {
                "verse": "Aut testudinea quantus Apollo lyra;"
            },
            {
                "verse": "Tantus Pierias venit Aemilianus ad artes"
            },
            {
                "verse": "Dum canit Heroo Caesaris acta pede."
            }
        ],
        [
            {
                "verse": "Iamdudum incertum est, nec sat me iudice constat,"
            },
            {
                "verse": "Cimbriace, Aoniae fama decusque lyrae,"
            },
            {
                "verse": "Num tua iam superent priscorum carmina vatum"
            },
            {
                "verse": "An sint materia nobiliora sua."
            }
        ],
        [
            {
                "verse": "Si dedit Alcinoo non dives poma colonus,"
            },
            {
                "verse": "Accepit timidas si Polyphemus oves,"
            },
            {
                "verse": "Divitias Croesus Sumpsit, Mida nobilis aurum"
            },
            {
                "verse": "Et Ditis Stygiis munera cepit aquis,"
            },
            {
                "verse": "Si patrem Oceanum rivi petiere minores"
            },
            {
                "verse": "Et capiunt parvi flumina fontis aquas:"
            },
            {
                "verse": "Tu quoque Pierii dives, Bernarde, furoris"
            },
            {
                "verse": "Accipe versiculos hac ratione meos."
            }
        ],
        [
            {
                "verse": "Exigis ut nostro donem te, Fuxmage, versu"
            },
            {
                "verse": "Sedulus et nugas quaeris habere meas."
            },
            {
                "verse": "Nec satis esse putas leges versare Solonis,"
            },
            {
                "verse": "Nec sat Caesareo consulere usque foro;"
            },
            {
                "verse": "Quod licet accedas auremque et Principis ora,"
            },
            {
                "verse": "Detur et imperio te propiore frui,"
            },
            {
                "verse": "Et quascunque pio voluit sub pectore curas"
            },
            {
                "verse": "Caesar in arbitrio nunc velit esse tuo:"
            },
            {
                "verse": "Non tamen Aonias spernis, vir magne, Camoenas,"
            },
            {
                "verse": "Non Phoebi plectrum, non Heliconis aquas."
            },
            {
                "verse": "Ergo mitto tibi nostrum donoque libellum,"
            },
            {
                "verse": "Quem mea non longo Musa calore tulit."
            },
            {
                "verse": "Quodsi Maecenas nostro sis, Fuxmage, plectro,"
            },
            {
                "verse": "Cantabo semper teque tuamque domum:"
            },
            {
                "verse": "Ut sis Austriacis non longe natus ab oris,"
            },
            {
                "verse": "Qua celeres Athesis colligit acer aquas;"
            },
            {
                "verse": "Et quid de stomacho dicaris, Fuxmage, vulpis,"
            },
            {
                "verse": "Non ingrata meis dictio carminibus."
            },
            {
                "verse": "O equidem felix: si quid mea carmina vivent,"
            },
            {
                "verse": "Ibis perpetuo docta per ora virum."
            }
        ],
        [
            {
                "verse": "Caesar ad Oenotrias confert se maximus oras:"
            },
            {
                "verse": "Urantur nostris thura Sabaea focis;"
            },
            {
                "verse": "Et si quando mihi facilis fuit aurea Clio,"
            },
            {
                "verse": "Aut fauit coeptis pulcher Apollo meis:"
            },
            {
                "verse": "Nunc Helicona sacrae dulcesque relinquite Musae,"
            },
            {
                "verse": "Permessi latices Aoniumque nemus."
            },
            {
                "verse": "Imprimis tu, Phoebe, veni, cui tempora laurus"
            },
            {
                "verse": "Ornet et ingenuum spica Cilissa caput:"
            },
            {
                "verse": "Qualis Aloidum post tela trisulca Gigantum"
            },
            {
                "verse": "Movisti citharae verba secunda tuae."
            },
            {
                "verse": "Per te dicta Iovis toto victoria coelo"
            },
            {
                "verse": "Et plus quam solito tu mihi laetus eras."
            },
            {
                "verse": "Talis et huc properes: et mecum Caesare dignum"
            },
            {
                "verse": "Caesaris adventum, Phoebe superbe, cane."
            },
            {
                "verse": "Et quae cura Virum nostras commovit ad oras"
            },
            {
                "verse": "Et quidnam Venetas visere iussit opes?"
            },
            {
                "verse": "Caesar ut eripuit misera formidine Natum,"
            },
            {
                "verse": "Quem male detinuit Belgica perfidia,"
            },
            {
                "verse": "Et sensere omnes quantus sit Caesar in armis,"
            },
            {
                "verse": "Etsi non simulet vincere posse Iovem,"
            },
            {
                "verse": "Et postquam sceptrum longa ditione tenendum"
            },
            {
                "verse": "Restituit manibus, Maximiane, tuis"
            },
            {
                "verse": "Et dignas tanto persolvit crimine poenas"
            },
            {
                "verse": "Belgicus et quisquis non tua iura timet:"
            },
            {
                "verse": "Mens fuit in Veneta curas deponere terra,"
            },
            {
                "verse": "Hic ubi Gradivus proelia nulla movet."
            },
            {
                "verse": "Hic non bella cient: hic non discordibus armis"
            },
            {
                "verse": "Contendit largas hostis avarus opes."
            },
            {
                "verse": "Iam galeae in rastros, in falcem vertitur ensis,"
            },
            {
                "verse": "Lorica effecto vomere sulcat humum."
            },
            {
                "verse": "Omnia perpetua dudum iam pace quiescunt:"
            },
            {
                "verse": "Iupiter has terras incoluisse velit."
            },
            {
                "verse": "Praetereo innumeras urbes, tot castra, tot agros,"
            },
            {
                "verse": "Tot loca nequicia facta beata sua."
            },
            {
                "verse": "Non, si mille meo resonent sub pectore voces"
            },
            {
                "verse": "Et faveas toto numine, Phoebe, mihi,"
            },
            {
                "verse": "Dicere delicias possem placidosque recessus,"
            },
            {
                "verse": "Quos Veneta tellus in regione creat."
            },
            {
                "verse": "Haec igitur divus statuit loca visere Caesar,"
            },
            {
                "verse": "Numina qui pacis atque quietis amat."
            },
            {
                "verse": "Forte haec causa levis nec Caesare digna videtur:"
            },
            {
                "verse": "Sic tamen et curas Iupiter ipse levat."
            },
            {
                "verse": "Fulmine nam postquam deiecit Pelion Ossa."
            },
            {
                "verse": "Et solvit poenas sanguine partus Opis,"
            },
            {
                "verse": "Saepe deus petiit falsa sub imagine terras"
            },
            {
                "verse": "Et se quaesivit furta minora deo."
            },
            {
                "verse": "Saepe etiam calamo fortes fixisse leones"
            },
            {
                "verse": "Crediderim atque humeris saepe tulisse plagas."
            },
            {
                "verse": "Numine deposito solis habitabat in antris,"
            },
            {
                "verse": "O ubi maiestas, Iupiter, illa tua?"
            },
            {
                "verse": "Omnia victorem si Marte sedente decebant,"
            },
            {
                "verse": "Quis neget hoc nostrum posse decere Iovem?"
            },
            {
                "verse": "Quodsi forte meae ratio est infirma Camenae"
            },
            {
                "verse": "Fortia nec tangit pectora cura levis."
            },
            {
                "verse": "Est mihi scire nefas magni secreta Tonantis:"
            },
            {
                "verse": "Nec quaero ulterius, est mihi scire nefas;"
            },
            {
                "verse": "Seu venit ut Venetos visat sanctumque senatum"
            },
            {
                "verse": "Et fractam nulla mobilitate fidem."
            },
            {
                "verse": "Siue quod instituit Caesar loca sancta videre"
            },
            {
                "verse": "Iuxta Sonciacas et Natisonis aquas"
            },
            {
                "verse": "Non procul horrisoni septeno a fonte Timavi,"
            },
            {
                "verse": "Hic ubi Amyclaeis perstrepit amnis aquis,"
            },
            {
                "verse": "Hic ubi post nati fraternaque funera matrem"
            },
            {
                "verse": "Phasiacos perhibent edocuisse dolos."
            },
            {
                "verse": "Hic Aquileia iacet veteri prostrata ruina,"
            },
            {
                "verse": "Inter Iuleos urbs ueneranda lares."
            },
            {
                "verse": "Attila Pannoniae laus, nostrae infamia terrae,"
            },
            {
                "verse": "Dum peteret Latium Marte favente solum,"
            },
            {
                "verse": "Dicitur hanc urbem bello expugnasse trienni"
            },
            {
                "verse": "Augurio monitus aufugientis avis."
            },
            {
                "verse": "Non tamen hanc penitus disiecit barbarus hostis:"
            },
            {
                "verse": "Extat adhuc veteris nobilitatis honos."
            },
            {
                "verse": "Elatae turres et ducta Palatia coelo"
            },
            {
                "verse": "Et templum tota nobile Iapydia."
            },
            {
                "verse": "Illic Hermagorae tegitur venerabile corpus"
            },
            {
                "verse": "Et Fortunati molliter ossa cubant"
            },
            {
                "verse": "Multaque praeterea sanctorum membra virorum,"
            },
            {
                "verse": "Vota quibus populus nocte dieque facit."
            },
            {
                "verse": "Forsitan huc properas quidni? iustissime Caesar,"
            },
            {
                "verse": "Qui colis aeterna relligione deos."
            },
            {
                "verse": "Sit quodcunque placet venturi Caesaris omen,"
            },
            {
                "verse": "Hoc precor ut faustis prodeat alitibus."
            },
            {
                "verse": "Felix illa dies et luce beatior omni,"
            },
            {
                "verse": "Qua primo nostrum viderit ille solum."
            },
            {
                "verse": "O quot erunt flavae donati Palladis auro,"
            },
            {
                "verse": "O quot virtutis praemia digna ferent!"
            },
            {
                "verse": "Mille quidem vates cernes iurisque peritos"
            },
            {
                "verse": "Auratosque equites philosophosque graves."
            },
            {
                "verse": "Felices urbes, felicior omnibus illa,"
            },
            {
                "verse": "Qua primo faustum triverit ille pedem."
            },
            {
                "verse": "Felix ripa quidem Venetae confinia gentis,"
            },
            {
                "verse": "Qua Benacus aquas ad maris instar agit"
            },
            {
                "verse": "Et tu lascivo gaudens Verona Catullo,"
            },
            {
                "verse": "Qua rapidas Athesis in mare pellit aquas,"
            },
            {
                "verse": "Tu quoque non pavido quondam Vincentia Cimbro"
            },
            {
                "verse": "Fundata audaces ad Bachilonis aquas:"
            },
            {
                "verse": "Vos eritis faustae venturo Caesare terrae,"
            },
            {
                "verse": "Per vos caesareum nempe teretur iter."
            },
            {
                "verse": "Tum qua Meduacus coeptas sibi colligit undas,"
            },
            {
                "verse": "In Tarvisinum deveniemus agrum."
            },
            {
                "verse": "Longa via est dudum: faustum iam dirige gressum"
            },
            {
                "verse": "Ad Naucellinas, maxime Caesar, aquas."
            },
            {
                "verse": "Hic tibi candiduli gens est devota Naonis,"
            },
            {
                "verse": "Hic poteris plures vivere Luciferos."
            },
            {
                "verse": "Eia agite o cives longas ex ordine pompas"
            },
            {
                "verse": "Ducite: nam vestra haec gloria, vester honos."
            },
            {
                "verse": "Prodeat indutus festiva veste sacerdos"
            },
            {
                "verse": "Et canat in media carmina sacra via."
            },
            {
                "verse": "Huc properent casti pueri innuptaeque puellae"
            },
            {
                "verse": "Et laeti iuvenes pallidulique senes."
            },
            {
                "verse": "In manibusque ferant victricia signa Minervae"
            },
            {
                "verse": "Et quicquid pacem iustitiamque decet."
            },
            {
                "verse": "Dicite tum mecum faustum pro Caesare carmen"
            },
            {
                "verse": "Fundat et immodicas femina virque preces."
            },
            {
                "verse": "Maxime rex salve, salve faustissime princeps,"
            },
            {
                "verse": "Teutonicum regimen et Latiale caput,"
            },
            {
                "verse": "Cui deus antiqui promisit Nestoris annos,"
            },
            {
                "verse": "Ut regnet tecum Natus et ipse senex."
            },
            {
                "verse": "Sic tibi Pannonios detur frenare rebelles"
            },
            {
                "verse": "Serviat et Nato Belgica turba diu."
            },
            {
                "verse": "Tu nostri miserere, precor, fessisque quietem"
            },
            {
                "verse": "Supplicibus veniam flentibus atque dato."
            },
            {
                "verse": "Ecce Naonaeos vexat discordia cives"
            },
            {
                "verse": "Nec tuti in proprio possumus esse lare."
            },
            {
                "verse": "Proh scelus indignum! cur lustris quinque peractis"
            },
            {
                "verse": "Non cessat tandem pessima seditio?"
            },
            {
                "verse": "Nos tua turba sumus, seu nos obsistere turmis,"
            },
            {
                "verse": "Seu nos in rabidas iusseris ire feras."
            },
            {
                "verse": "Pro te Sithonias glacies Scythicasque pruinas"
            },
            {
                "verse": "Possumus et subitam, Caesar, adire necem."
            },
            {
                "verse": "Ergo tu nostrae tandem miserere ruinae,"
            },
            {
                "verse": "Caesar, et oppiduli iam miserere tui."
            },
            {
                "verse": "Haec ego concinui Naucelli natus ad undas."
            },
            {
                "verse": "Paulus Amaltheae prima favilla domus."
            },
            {
                "verse": "Quae si grata tibi sunt, invictissime Caesar,"
            },
            {
                "verse": "Non dubito genium carmen habere meum."
            },
            {
                "verse": "Post ego plura canam et vestrae praeconia laudis"
            },
            {
                "verse": "Et dicam Austriacae facta superba domus."
            },
            {
                "verse": "Nunc quod composui non longo concitus oestro,"
            },
            {
                "verse": "Accipias laeta fronte poema precor:"
            },
            {
                "verse": "Sit licet insulsum nec tanto principe dignum"
            },
            {
                "verse": "Nec Phoebum sapiat Pieriasque deas,"
            },
            {
                "verse": "Non tamen hoc doctas quaeso tibi laeserit aures:"
            },
            {
                "verse": "Offendit nusquam pauper acerra Iovem."
            }
        ],
        [
            {
                "verse": "Graecile, doctarum custos sanctissime legum,"
            },
            {
                "verse": "Interpres iuris Caesareique fori,"
            },
            {
                "verse": "Cui virtus praeclara frui dedit aure Tonantis"
            },
            {
                "verse": "Et Latii propius ora videre ducis:"
            },
            {
                "verse": "Te duce Palladio Caesar nos induit auro,"
            },
            {
                "verse": "Te duce sum lauro nobilis Aonia."
            },
            {
                "verse": "Ergo pro tanto quidnam tibi munere reddam,"
            },
            {
                "verse": "Cum sim pauperior quam miser Irus erat?"
            },
            {
                "verse": "Non nos Gallaico quod foderit Astur in agro,"
            },
            {
                "verse": "Nec dabimus flavi dona beata Tagi,"
            },
            {
                "verse": "Nec quod Erythraeo dives dedit unda profundo,"
            },
            {
                "verse": "Nec quod phoenicis funere colligitur."
            },
            {
                "verse": "Ista sub imperio Fortunae et versilis orbis,"
            },
            {
                "verse": "Ista fluunt veluti sole cadente nives."
            },
            {
                "verse": "At tibi, quod nec aquae nec flamma auferre nec Euri"
            },
            {
                "verse": "Annorum aut morsus aut Iovis ira potest,"
            },
            {
                "verse": "Nos dabimus carmen: Genium si carmen habebit,"
            },
            {
                "verse": "Graecile, dat nomen, dat sine morte decus."
            }
        ],
        [
            {
                "verse": "Lemmata sint aquilae cur sic ascripta bifronti,"
            },
            {
                "verse": "Quae satis obscure quinque elementa notant,"
            },
            {
                "verse": "Si quis scire cupis, paucis adverte) docebo:"
            },
            {
                "verse": "Hae sunt vocales, Rex Federice, tuae."
            },
            {
                "verse": "Prima docet, quianam volucrum regina vocatur"
            },
            {
                "verse": "Signa in perpetuum Caesaris atque Iovis."
            },
            {
                "verse": "Proxima, ut imperio fuit haec electa latino,"
            },
            {
                "verse": "Quando caput mundi Martia Roma fuit."
            },
            {
                "verse": "Tertia iustitiam divini Caesaris addit,"
            },
            {
                "verse": "Quantam Dictaei non habuere foci."
            },
            {
                "verse": "Quod superest, aio binas monstrare figuras,"
            },
            {
                "verse": "Omnia Caesareas vincere posse manus."
            },
            {
                "verse": "Caesar habes felix, si vero creditur, omen:"
            },
            {
                "verse": "Aptior est titulis littera nulla tuis."
            }
        ],
        [
            {
                "verse": "Quid tibi Phoebei nocuerunt, corve, furores,"
            },
            {
                "verse": "Cum Maeandreus iam tibi cedat olor?"
            },
            {
                "verse": "Ecce per invicti spatiaris Caesaris aulam"
            },
            {
                "verse": "Lacteus et nulla est corpore menda tuo."
            },
            {
                "verse": "Lilia sic fulgent, gelidae sic mane pruinae,"
            },
            {
                "verse": "Sic nix in Scythicis albicat ipsa iugis."
            },
            {
                "verse": "Ergo ubi pro functa solvisti virgine poenas,"
            },
            {
                "verse": "Unde tibi tandem culpa piata venit?"
            },
            {
                "verse": "At puto (nec fallor) crimen tibi Caesar ademit,"
            },
            {
                "verse": "Cum non admittit principis aula scelus."
            }
        ],
        [
            {
                "verse": "Et mihi Phoebei nocuerunt, Paule, furores"
            },
            {
                "verse": "Et sceleris poenas candida penna luit."
            },
            {
                "verse": "Ast ego Caesarea spatior quod lacteus aula,"
            },
            {
                "verse": "Nunc volucris varias disce, poeta, vices."
            },
            {
                "verse": "Displicui: voluit Phoebus nigrescere pennas;"
            },
            {
                "verse": "Candentes Caesar reddere, quod placui."
            }
        ],
        [
            {
                "verse": "Laudaui niveum blando modo carmine corvum,"
            },
            {
                "verse": "Inter delicias Caesaris atque iocos."
            },
            {
                "verse": "Pro quo Corvinus Phoebea nobilis unda"
            },
            {
                "verse": "Rescripsit Clario proximiora deo."
            },
            {
                "verse": "O felix equidem: falso nec Apollinis ales"
            },
            {
                "verse": "Cum sit et arguto carmine factus olor."
            }
        ],
        [
            {
                "verse": "Biffe quid ostentas albos, canis improbe, dentes"
            },
            {
                "verse": "Et simulas risum nocte dieque simul?"
            },
            {
                "verse": "Num tibi ridiculi, stulti num, Biffe, videmur"
            },
            {
                "verse": "Nec nostros mores ingeniumque probas?"
            },
            {
                "verse": "Quicquid id est doceas. \"Nostin Democriton illum?"
            },
            {
                "verse": "Huius ego semper rideo more viri\"."
            }
        ],
        [
            {
                "verse": "Tarda quidem, sed grata tamen pervenit ad aures"
            },
            {
                "verse": "Fama meas, alboque diem fulcire lapillo"
            },
            {
                "verse": "Iussit; et hinc rebus melius sperare caducis."
            },
            {
                "verse": "Nam dum Pannoniae Patres, plebesque Viennae"
            },
            {
                "verse": "Romanum hospitio Regem capit; ille sepultis"
            },
            {
                "verse": "Manibus incassum dicit de more salutem"
            },
            {
                "verse": "Caesaris ad tumulum: candenti stridula penna"
            },
            {
                "verse": "Fama volans, primoque levi contenta susurro,"
            },
            {
                "verse": "Constitit applaudens in summi culmine tecti."
            },
            {
                "verse": "Mox, ubi iam patulas dictis maioribus aures"
            },
            {
                "verse": "Excepit, dubiamque fidem sub murmure primo;"
            },
            {
                "verse": "Centum aperit linguas. funditque has pectore voces:"
            },
            {
                "verse": "\"Illa ego terrigenis quondam Titanibus ultrix;"
            },
            {
                "verse": "Cui Coelum pernosse datum, Mundique patentis"
            },
            {
                "verse": "Intima, et infernae rimari arcana paludis;"
            },
            {
                "verse": "Nuncio Cardineos apices, tyriumque galerum,"
            },
            {
                "verse": "Peraudi Raemunde, tibi\". Nec plura locuta"
            },
            {
                "verse": "Protinus elatis petiit levis aera pennis."
            },
            {
                "verse": "Vox tamen una omnes passim diffusa per aures"
            },
            {
                "verse": "Constitit. Hic narrat: petit hic: ast alter aperto"
            },
            {
                "verse": "Te monstrat digito, nutuque ostendit et ore."
            },
            {
                "verse": "Assurgit iam turba tibi populique patrumque:"
            },
            {
                "verse": "Dat dextram Rex ipse simul; multaque repletus"
            },
            {
                "verse": "Pectora laetitia, multo amplexatur amore:"
            },
            {
                "verse": "Lentescitque viri moeror; funusque parentis"
            },
            {
                "verse": "Perfusum lacrymis tanta mercede rependit."
            },
            {
                "verse": "At mihi quis poterit vel longo expromere versu"
            },
            {
                "verse": "Gaudia, quae nostrum pertentant undique pectus?"
            },
            {
                "verse": "Gratius haud dederit, quod mille rogatibus opto,"
            },
            {
                "verse": "Caesar, et ad sacros contendo carmine postes."
            },
            {
                "verse": "Non si Pieridum muscosa per antra sororum"
            },
            {
                "verse": "Inter pallentes hederas, sacrumque viretum,"
            },
            {
                "verse": "Me ducat iucunda Erato; mixtoque corymbo"
            },
            {
                "verse": "Florida connectens ornato serta capillo,"
            },
            {
                "verse": "Castalias mihi turbet aquas, totumque propinet"
            },
            {
                "verse": "Flumen; et insani referet penetrale furoris;"
            },
            {
                "verse": "Unde ego Dircaeo dicar praecellere Vati"
            },
            {
                "verse": "Carmine, et Andaeum plectro superare Maronem,"
            },
            {
                "verse": "Cimbriacumque meum; quo post Demosthenis acta,"
            },
            {
                "verse": "Nullus Apollineas propensius hauserit undas."
            },
            {
                "verse": "Non si Coelicolas inter, nitidosque per axes"
            },
            {
                "verse": "Ducerer; et Coeli suprema parte locarer:"
            },
            {
                "verse": "Tanta sub insano trepidarent pectore nobis"
            },
            {
                "verse": "Gaudia; tam laetus circum praecordia sensus."
            },
            {
                "verse": "Non hic fingo lyra: Nam dum gestire per omnes"
            },
            {
                "verse": "Prosequimur motus; animoque et voce fatemur"
            },
            {
                "verse": "Laetitiam; passim nobis gratantur amici:"
            },
            {
                "verse": "Tantaque praecelsae censent fastigia laudis"
            },
            {
                "verse": "In partem cessisse mihi. Vos pandite, quaeso;"
            },
            {
                "verse": "Pandite, Libethri dominae, quae caussa beavit"
            },
            {
                "verse": "Tanta virum; sacrisque iubet per tempora vittis"
            },
            {
                "verse": "Addere purpuream praesigni laude Tiaram."
            },
            {
                "verse": "Ipse licet nolit, ventosaque murmura famae"
            },
            {
                "verse": "Negligat, et de se toto praeconia vultu;"
            },
            {
                "verse": "Vos nobis cantate tamen; lateque per orbem"
            },
            {
                "verse": "(Nesciat ille) palam non una fundite voce."
            },
            {
                "verse": "Iuppiter aetheream laetus conscenderat arcem,"
            },
            {
                "verse": "Despiciens late placido mortalia vultu."
            },
            {
                "verse": "Qua protensus equo Chiron cortynia torques"
            },
            {
                "verse": "Spicula. tunc etiam lento felicior arcu:"
            },
            {
                "verse": "Cum Dea sollicito gressu mortalibus aegris"
            },
            {
                "verse": "Scissa genas, lacrymisque madens, turbataque crinem;"
            },
            {
                "verse": "Et pullis vittis, et nigra sordida amictu;"
            },
            {
                "verse": "Et quasi de tepido rediens modo moesta sepulcro"
            },
            {
                "verse": "Aut patris, aut nati, viduaque a morte mariti;"
            },
            {
                "verse": "Constitit ante Iovem, fuditque has ore querelas."
            },
            {
                "verse": "\"Rex hominum, Divumque sator, cui sidera Coeli,"
            },
            {
                "verse": "Cui Mundi anfractus, Lachesis cui stamina parent:"
            },
            {
                "verse": "Quo torques tua fata manu? quo dedecus ingens"
            },
            {
                "verse": "Usque sinis? nostrumque iubes decedere nomen?"
            },
            {
                "verse": "En aras foedare sacras penetralibus ipsis"
            },
            {
                "verse": "Aspicimus: Sacri nulla est reverentia cultus:"
            },
            {
                "verse": "Nulla fides: moeretque illuso numine Christus."
            },
            {
                "verse": "At memini amissas hostili vulnere terras"
            },
            {
                "verse": "Europae atque Asiae, et Libyci dispendia regni:"
            },
            {
                "verse": "Quae saevus Maumethus habet. rituque nefando"
            },
            {
                "verse": "Polluit Athei referens praecepta magistri;"
            },
            {
                "verse": "Cui bona summa fuit tantum sibi nata voluptas;"
            },
            {
                "verse": "Aegre passa minus. Nam res solabar abactas,"
            },
            {
                "verse": "Quod fore perpetuum, fatis volventibus aevum,"
            },
            {
                "verse": "Ductorem audieram Latio, gentique togatae;"
            },
            {
                "verse": "Progeniem antiquam, Superum genus aethere lapsum;"
            },
            {
                "verse": "Qui procul a rigido Tanai, Scythicaque palude,"
            },
            {
                "verse": "Et nunquam reflui boreali frigore ponti;"
            },
            {
                "verse": "Arctius admissus qua mugit Bosphorus undis"
            },
            {
                "verse": "Insanis, instatque freto; qua saeva Propontis"
            },
            {
                "verse": "Urget Phrygiae pelagus fatale puellae;"
            },
            {
                "verse": "Aegaeum petit Pharius qua denique tractus"
            },
            {
                "verse": "Usque Palaestinam, felicisque ostia Nili"
            },
            {
                "verse": "Vergitur, et bifidae dirimit confinia terrae."
            },
            {
                "verse": "Hic stirpem invisam nobis, coeloque, tibique"
            },
            {
                "verse": "Pelleret hinc illinc penitus, secumque triumpho"
            },
            {
                "verse": "Condita Marmaricis traheret magalibus arva."
            },
            {
                "verse": "Haec erat insani nobis spes una doloris."
            },
            {
                "verse": "Nec minor interea moesto de corde levabat"
            },
            {
                "verse": "Hoc nobis medicina malum; quod bina praeibat"
            },
            {
                "verse": "Flamma mihi; nomenque meum, mea sacra per orbem"
            },
            {
                "verse": "Tunc passim clarere dabat. Sic aurea Luna"
            },
            {
                "verse": "Cornibus exactis; nitida sic lampade Phoebus"
            },
            {
                "verse": "Ignea recludit trepidis mortalibus astra,"
            },
            {
                "verse": "Cum bene sudificas Aquilo siccaverit alas."
            },
            {
                "verse": "Tunc quodcumque meo passim sub iure tuebar;"
            },
            {
                "verse": "Hoc virtutis erat. Tunc imo corde sedebat"
            },
            {
                "verse": "Candida simplicitas; veraxque a pectore murmur"
            },
            {
                "verse": "Prodebat, non vana fides. Quid plura? relinquens"
            },
            {
                "verse": "Sidera, tunc terras felicius ipsa colebam."
            },
            {
                "verse": "Tantum vox patrum passim vulgata bonorum"
            },
            {
                "verse": "Evaluit: sic illa animo, sic moribus aetas"
            },
            {
                "verse": "Enituit; qua praecipue Mevania colles"
            },
            {
                "verse": "Explicat; et flexo late sub poplite magno."
            },
            {
                "verse": "Apennine. tuo crescentes erigit arces"
            },
            {
                "verse": "Assisii (alma Virum finxit natura creando"
            },
            {
                "verse": "De vultu, pie Christe, tuo) quo tempore felix,"
            },
            {
                "verse": "O nimium felix! Et Iberia vidit Alumnum,"
            },
            {
                "verse": "Qui saga pallentia sub pullo texit amictu."
            },
            {
                "verse": "Quos, Pater, hunc rapidi radiasti lampade Solis;"
            },
            {
                "verse": "Illiusque tuo signasti stigmate pectus."
            },
            {
                "verse": "At nunc (proh pietas!) foede mea regna tuentur"
            },
            {
                "verse": "Stupra, doli, fraudes, venalia iura, rapinae"
            },
            {
                "verse": "Ambitio infelix, et habendi sacra libido."
            },
            {
                "verse": "Curiaque Ausonii quondam veneranda Senatus"
            },
            {
                "verse": "Prostat: Et hic raro servant vestigia Christi."
            },
            {
                "verse": "Dedecus hoc pateris? Nec te iactura tuorum"
            },
            {
                "verse": "Commovet, et Stygii crudelis praeda tyranni?\""
            },
            {
                "verse": "Iuppiter haec contra: \"Tristes depone querelas,"
            },
            {
                "verse": "Nata, tuas. Venit numeris labentibus aetas,"
            },
            {
                "verse": "Et gratae rediere vices: iam sorte benigna"
            },
            {
                "verse": "Undique mutato laetatur sidere Mundus."
            },
            {
                "verse": "In peius nec fata traho; nec dedecus ultra"
            },
            {
                "verse": "Hoc patior quicquam. Sic lex tamen ardua fati"
            },
            {
                "verse": "Volvitur, et caesis mortalibus addimus annos,"
            },
            {
                "verse": "Ut tandem in sanctae redeant probitatis amorem."
            },
            {
                "verse": "Deferimusque nefas multum; tandemque morantes"
            },
            {
                "verse": "Nostras supplicii gravitate extendimus iras."
            },
            {
                "verse": "Nam tibi consilium (quoniam cupis) omne fatebor;"
            },
            {
                "verse": "Nata, meum; rebusque tuis sperare iubebo."
            },
            {
                "verse": "Nuper Alexandrum (neque enim laudare necesse est"
            },
            {
                "verse": "Hunc tibi, quem pridem tenera de matre cadentem"
            },
            {
                "verse": "Suscipis; et pleno praesens alis ubere natum:"
            },
            {
                "verse": "Vagitusque foves gremio, pueriliaque ora"
            },
            {
                "verse": "Veridico sermone colis: tum pectora sanctis"
            },
            {
                "verse": "Moribus, et rigido praecordia condis honesto)"
            },
            {
                "verse": "Pontificem in magnum Latialis curia patrum,"
            },
            {
                "verse": "Auspiciis instructa meis, elegit; et ambas"
            },
            {
                "verse": "Sedula divino concessit munere claves."
            },
            {
                "verse": "Hic mores, legesque tuas, lateque per orbem"
            },
            {
                "verse": "Sacra feret, sacris redimitus tempora vittis;"
            },
            {
                "verse": "Et populum antiqua sub relligione tenebit;"
            },
            {
                "verse": "Aureaque instituet felici saecula regno."
            },
            {
                "verse": "Nam ductor Latii, quem tu tam rere futurum"
            },
            {
                "verse": "Europae, atque Asiae insignem, Libycisque triumphis,"
            },
            {
                "verse": "Maximianus erit: carique funere patris"
            },
            {
                "verse": "Vix posito in saevos molitur praelia Turcas:"
            },
            {
                "verse": "Iamque armat fortes furibunda in bella phalanges."
            },
            {
                "verse": "Helvetius iam signa movet: iam classica Rhaetum"
            },
            {
                "verse": "Aere cient rauco: nitidis iam Noricus armis"
            },
            {
                "verse": "Saevus in arma ruit: laeso tonat aethere bombus"
            },
            {
                "verse": "Horrendum, et torvis reboat mugitibus Echo,"
            },
            {
                "verse": "Vindelicus dum castra petit, longaque Suevus"
            },
            {
                "verse": "Cuspide, et audaci suffultus terga bipenni."
            },
            {
                "verse": "Iam Germanus eques foedum sibi concipit hostem"
            },
            {
                "verse": "Pectore, et abreptum prostrato ex hoste trophaeum."
            },
            {
                "verse": "Sed cum tantarum meditatur pondera rerum"
            },
            {
                "verse": "Pontificalis apex; tantasque in praelia vires"
            },
            {
                "verse": "Caesar agit; nec posse datur molimina rerum"
            },
            {
                "verse": "Tantarum sine consilio, sine mente sagaci"
            },
            {
                "verse": "Costruere; ut tanto curarum fasce levetur"
            },
            {
                "verse": "Et meus hic Caesar, et maximus inde Sacerdos;"
            },
            {
                "verse": "Consiliis comitem tanto sub pondere rerum,"
            },
            {
                "verse": "Suppetiasque utrique damus: nec te moror ultra."
            },
            {
                "verse": "Raemundus superat Gallis mihi natus in oris,"
            },
            {
                "verse": "Vir sacer, atque omni virtutis ab orbe fugatae"
            },
            {
                "verse": "Seclusaeque fides: quem nec fortuna sinistra"
            },
            {
                "verse": "Terruit, aut laeto turbavit pectora vultu"
            },
            {
                "verse": "Sacra viro. Huic animus callens rationis; et usus"
            },
            {
                "verse": "Et rerum lapsus, latitansque in rebus acumen"
            },
            {
                "verse": "Prospicit, atque suo moderatur concta rigore."
            },
            {
                "verse": "Huic ego sidereas ausim bene credere sedes,"
            },
            {
                "verse": "Saturni, Martisque globos, Solisque iugales,"
            },
            {
                "verse": "Nil Phaetonteam Mundo metuente ruinam:"
            },
            {
                "verse": "Quaeque per obliquam raptim Latonia Zonam"
            },
            {
                "verse": "Advolat; et totiens a fratris luce rebellat."
            },
            {
                "verse": "Expers ipse sui, proh quanto robore mentis"
            },
            {
                "verse": "Accedet vel Marte duci, vel pace togato"
            },
            {
                "verse": "Pontifici. Sic, quum fessus iam pondere Mundi"
            },
            {
                "verse": "Maurus Athlas, humeris molem Amphytrionia proles"
            },
            {
                "verse": "Suscipit (ut perhibent) operamque apponit Olympo."
            },
            {
                "verse": "Exin quanta viro virtutem copia! nulli"
            },
            {
                "verse": "Nobilior pietas: nulli reverentia recti"
            },
            {
                "verse": "Promptior: in nulla maior clementia sedit"
            },
            {
                "verse": "Pectora, et in tergum reflexo gratia vultu."
            },
            {
                "verse": "Accedit quam larga manus; quam prodiga fandi"
            },
            {
                "verse": "Copia; quam subitae felix solertia mentis."
            },
            {
                "verse": "Hinc modus, hinc rerum circum divortia finis,"
            },
            {
                "verse": "Hinc dotes, natura, tuae, quo vivere paucis"
            },
            {
                "verse": "Gaudet; et obducto renuit mortalia vultu."
            },
            {
                "verse": "Huic ergo dare summa placet; longaque tueri"
            },
            {
                "verse": "Sorte virum: incedat Sarrano cultus in Ostro"
            },
            {
                "verse": "Pontifici coniunctus honos\". Sic fatur. Et arces"
            },
            {
                "verse": "Iam tenet Ausonias celeris Tegeaticus alis,"
            },
            {
                "verse": "Qua flavas Tiberinus aquas non gurgite lento"
            },
            {
                "verse": "Eruit; et magnae tolluntur moenia Romae"
            },
            {
                "verse": "Septenis expansa iugis. Mandata Tonantis"
            },
            {
                "verse": "Explicit, et tacite divinum inspirat amorem"
            },
            {
                "verse": "Pontifici in primis ipsi. Simul una libido"
            },
            {
                "verse": "Omnibus incessit patribus, totoque Senatu."
            },
            {
                "verse": "Cardineus tibi cedit honos. Quo vellere lucem"
            },
            {
                "verse": "Hanc, Clotho. glomerare iubes? qua condere gemma"
            },
            {
                "verse": "Fas erit? aut quali, nos custodire volatu?"
            },
            {
                "verse": "Ducite candentes felici stamine fusos"
            },
            {
                "verse": "Concordes stabili fatorum numine Parcae."
            },
            {
                "verse": "Nil atrum mihi turbet opus. Durabilis annos"
            },
            {
                "verse": "In cunctos Adamas scythico de more pharetram"
            },
            {
                "verse": "Fulciat: Huc Phrygiae pellucidus accola ripae"
            },
            {
                "verse": "Maeandraeus olor cedat; sanctumque furorem"
            },
            {
                "verse": "Mota mihi leviter venerabilis ala vapore,"
            },
            {
                "verse": "Nostraque sollicitet toto praecordia Phoebo;"
            },
            {
                "verse": "Ut deinceps maiora canam; longumque per aevum"
            },
            {
                "verse": "Raemundi aeternae mandem praeconia famae."
            },
            {
                "verse": "Explicit Carmen"
            }
        ],
        [
            {
                "verse": "Ecquis occurrit fidibus canoris"
            },
            {
                "verse": "Aut vir aut digna celebrandus heros"
            },
            {
                "verse": "Laude? quid nostro potius Camenae"
            },
            {
                "verse": "Tempore dicant?"
            },
            {
                "verse": "Bacchus, an saevae merito novercae"
            },
            {
                "verse": "Hercules latum domitor per orbem"
            },
            {
                "verse": "Fingitur, pinu generosus atque"
            },
            {
                "verse": "Robore clavae?"
            },
            {
                "verse": "Alter antiquos Pelopis nepotes"
            },
            {
                "verse": "Dicat et Colchon vehat Argonautas"
            },
            {
                "verse": "Nec domum tristis Priami labentem"
            },
            {
                "verse": "Carmine linquat."
            },
            {
                "verse": "Scimus errantem patriis Ulixem"
            },
            {
                "verse": "Finibus longe spatio bilustri,"
            },
            {
                "verse": "Nec minus natum Veneris petentem"
            },
            {
                "verse": "Itala regna."
            },
            {
                "verse": "Alter audacem puerum Philippi"
            },
            {
                "verse": "Scribat et Croesum tamen haud beatum"
            },
            {
                "verse": "Et gravem Xerxem tepidoque laetum"
            },
            {
                "verse": "Sanguine Cyrum."
            },
            {
                "verse": "Novimus pridem lybicas cohortes"
            },
            {
                "verse": "Quo duce in gentem ruerint Latinam;"
            },
            {
                "verse": "Scimus et Gallos miserae occupantes"
            },
            {
                "verse": "Moenia Romae."
            },
            {
                "verse": "Notius magno nihil est Quirino,"
            },
            {
                "verse": "Iulius claret, nitet et Camillus,"
            },
            {
                "verse": "Et tua aeterna, Cytherea, proles"
            },
            {
                "verse": "Ardua phama."
            },
            {
                "verse": "Hos satis linguax cecinit vetustas"
            },
            {
                "verse": "Invida in nostrum violenter aevum"
            },
            {
                "verse": "Ficta quae veris pariter canendo"
            },
            {
                "verse": "Miscet, et auget."
            },
            {
                "verse": "Sit magis, Clio, mihi cura, magnum"
            },
            {
                "verse": "Caesarem primo tenui referre"
            },
            {
                "verse": "Tibia; quod si mihi praestet ingens"
            },
            {
                "verse": "Robur Apollo,"
            },
            {
                "verse": "Si meis Caesar faveat Camenis"
            },
            {
                "verse": "Sitque Fuxmaggus mihi tuscus ales,"
            },
            {
                "verse": "Quique nunc Breucos domat et superbum"
            },
            {
                "verse": "Marte Bohemum,"
            },
            {
                "verse": "Induam suras rigido cothurno"
            },
            {
                "verse": "Syrmatum plantaeque trahent superbum"
            },
            {
                "verse": "Atque maiori pede concitatus"
            },
            {
                "verse": "Bella sonabo."
            },
            {
                "verse": "Tunc et ornatu capitis Sicambrum"
            },
            {
                "verse": "Nobilem atque imis Morinum sub oris"
            },
            {
                "verse": "Fortius bello domitum cruento"
            },
            {
                "verse": "Carmine dicam."
            },
            {
                "verse": "Austrios posthac repetam penatis"
            },
            {
                "verse": "Et canam Vestrae nova facta gentis,"
            },
            {
                "verse": "Donec adducam numeros ad atra"
            },
            {
                "verse": "Pannonis arma."
            },
            {
                "verse": "Hic ego Breucos referam profusos,"
            },
            {
                "verse": "Qua Saus miscet latices in Istrum"
            },
            {
                "verse": "Atque Taurino Sabaritas addam,"
            },
            {
                "verse": "Nobile bellum."
            },
            {
                "verse": "Quantus in summo residens Olympo"
            },
            {
                "verse": "Iupiter claros nitet inter ignes,"
            },
            {
                "verse": "Tantus in terris generosa proles"
            },
            {
                "verse": "Caesaris extat;"
            },
            {
                "verse": "Utque frondescens adolescit alnus"
            },
            {
                "verse": "Vere, quom passim queritur uolucris,"
            },
            {
                "verse": "Quom viret magnum rediens per orbem"
            },
            {
                "verse": "Pulchrior annus."
            },
            {
                "verse": "Dulce quom spirant zephyri et benigne"
            },
            {
                "verse": "Solvitur tellus gravior colonis:"
            },
            {
                "verse": "Fama sic sese subigit sub auras"
            },
            {
                "verse": "Maximiani."
            },
            {
                "verse": "Di, quibus cordi decor est honesti"
            },
            {
                "verse": "Quique vel rectum colitis vel aequum,"
            },
            {
                "verse": "Huic date o tandem superare gentem"
            },
            {
                "verse": "Marte ferocem."
            },
            {
                "verse": "Ille post aequo domitum triumpho"
            },
            {
                "verse": "Pannonem in saevos parat arma Turcas"
            },
            {
                "verse": "Et Palaestinam penitus Quiritum"
            },
            {
                "verse": "Reddere regno,"
            },
            {
                "verse": "Ut nihil nostro vigeat sub aevo"
            },
            {
                "verse": "Maius in terris populo fideli,"
            },
            {
                "verse": "Quem vetus nusquam veniens nec olim"
            },
            {
                "verse": "Viderit aetas."
            },
            {
                "verse": "Caesar huic mundi tribuens habenas"
            },
            {
                "verse": "Vivat et fato meliore natum"
            },
            {
                "verse": "Magna cedentem videat nepoti"
            },
            {
                "verse": "Sceptra Philippo."
            }
        ],
        [
            {
                "verse": "Iam mihi Pipleos sit fas haurire liquores"
            },
            {
                "verse": "Pronius et fontes totumque Helicona movere"
            },
            {
                "verse": "Et te, Phoebe, choris et vos accersere Divae"
            },
            {
                "verse": "Pierides, Maiaque satum Bromiumque potentem"
            },
            {
                "verse": "Bellerophontei celeberrima numina fontis;"
            },
            {
                "verse": "Et tu Bistonias praesens tutela per oras,"
            },
            {
                "verse": "Si vacat et nullum deterret Strymona bellum,"
            },
            {
                "verse": "Huc, Gradive, uni galeaque insignis et ense"
            },
            {
                "verse": "Illum quaeso mihi praestes in plectra furorem,"
            },
            {
                "verse": "Quem tua cura, pater, bello fortissimus heros"
            },
            {
                "verse": "Maximianus habet, quum pectore fertur in arma"
            },
            {
                "verse": "Praecipiti gaudetque vias aperire per hostes."
            },
            {
                "verse": "Tuque o Romanae princeps faustissime gentis,"
            },
            {
                "verse": "Cui Belgas superare datum tortisque Sicambros"
            },
            {
                "verse": "Crinibus et multo conflictos Marte Batavos"
            },
            {
                "verse": "Extremosque hominum Morinos, cui Gallia bello"
            },
            {
                "verse": "Maxima sanguineo ter dena trophaea reliquit,"
            },
            {
                "verse": "Maximiane, adsis praesensque in carmine uires"
            },
            {
                "verse": "Aonias praesta et nostri praeludia plectri"
            },
            {
                "verse": "Accipe nec gratos velis interiisse labores."
            },
            {
                "verse": "Panditur Ensinis tellus exculta colonis"
            },
            {
                "verse": "Pannoniam supra, clivosis condita passim"
            },
            {
                "verse": "Collibus et rapido, nulli non nobilis amne"
            },
            {
                "verse": "Danubii, qui saevit aquis seroque canali"
            },
            {
                "verse": "Impetit Euxinum mutato nomine pontum."
            },
            {
                "verse": "Cuius in undisonae consurgit margine ripae"
            },
            {
                "verse": "Nobilis urbs Lincii: sic illam nomine dicunt"
            },
            {
                "verse": "Indigenae populi, vario seu nebrida cultu"
            },
            {
                "verse": "Insimulat, seu quod celsa speculatur ab arce"
            },
            {
                "verse": "Exploratque procul visuque simillima lynci."
            },
            {
                "verse": "Hic, postquam Latiis Caesar concessit ab oris"
            },
            {
                "verse": "Lustravitque urbes Venetas Portumque Naonis"
            },
            {
                "verse": "Alsaeias undas et te, Tergeste, reliquit,"
            },
            {
                "verse": "Concilium vocat heroum: sic turba deorum"
            },
            {
                "verse": "Undique terrifici properant ad iussa Tonantis."
            },
            {
                "verse": "Convenere duces, seu secum foedera iungi,"
            },
            {
                "verse": "Siue Asiam bellare parant Turcosque feroces,"
            },
            {
                "verse": "Siue Palaestina penitus detrudere terra"
            },
            {
                "verse": "Gentem invisam superis Christique sepulchrum"
            },
            {
                "verse": "Romano imperio nec iniquo asciscere bello."
            },
            {
                "verse": "Atque ea dum inter se vario sermone volutant,"
            },
            {
                "verse": "Per varios ludos longa et spectacula rerum"
            },
            {
                "verse": "Consumunt alii soles: hic currere forti"
            },
            {
                "verse": "Gaudet equo, ille pedes melior contendere metas,"
            },
            {
                "verse": "Hic iacit ingenti concussum hastile lacerto,"
            },
            {
                "verse": "Ille graves ferri contorquet in aera massas"
            },
            {
                "verse": "Sisyphium aut vertit onus libratque per auras"
            },
            {
                "verse": "Non Diomedeo cedentia pondera saxo,"
            },
            {
                "verse": "Hic chalybis pilulas ferro detrudit et igni,"
            },
            {
                "verse": "Unde tremit tellus resonatque fragoribus aer."
            },
            {
                "verse": "Ille recurvato torquet Cydonia pinu"
            },
            {
                "verse": "Spicula, sed funda vacuas hic verberat auras."
            },
            {
                "verse": "Alter Amyclaeis nudatus membra palaestris"
            },
            {
                "verse": "Se parat, ast alius nunc propugnacula fingit,"
            },
            {
                "verse": "Nunc aciem ducit, fictos nunc provocat hostes."
            },
            {
                "verse": "Non tot in Eleis certamina vidit Olympus"
            },
            {
                "verse": "Collibus aut varios per tot discrimina ludos."
            },
            {
                "verse": "Haec dum quottidie diversa gymnade fiunt,"
            },
            {
                "verse": "Spectatum venit huc pietate insignis et armis"
            },
            {
                "verse": "Maximianus et haec placida cum mente videret,"
            },
            {
                "verse": "Protinus ecce illi circum praecordia fibrae"
            },
            {
                "verse": "Undique prosiliunt animosaque pectora sanguis"
            },
            {
                "verse": "Occupat atque ardet sese committere pugnae."
            },
            {
                "verse": "Ut leo latrantes solitus spectare Molossos,"
            },
            {
                "verse": "Si forte invadunt venientem montibus ursum"
            },
            {
                "verse": "Terribilemve aprum, nec se certamini eorum"
            },
            {
                "verse": "Inserit aut tanti conturbat proelia belli;"
            },
            {
                "verse": "Attamen ille sibi discrimina tanta moveri"
            },
            {
                "verse": "Exoptat similesque sibi desiderat hostes:"
            },
            {
                "verse": "Sic et Germanae decus indelebile gentis"
            },
            {
                "verse": "Maximianus agit; nam tanta per agmina victor"
            },
            {
                "verse": "Esse cupit cunctosque suo concedere Marti."
            },
            {
                "verse": "Continuo socios alta sic voce profatur:"
            },
            {
                "verse": "Audite o iuvenes, quorum praecordia virtus"
            },
            {
                "verse": "Inclyta non patitur segni torpere veterno,"
            },
            {
                "verse": "Sed quibus inventa est per Martia tela, per hostes"
            },
            {
                "verse": "Gloria: nunc vestrum si quis concurrere mecum"
            },
            {
                "verse": "Audet equo, croceos cum primum crastinus ortus"
            },
            {
                "verse": "Extulerit Titan et opima lampade terras"
            },
            {
                "verse": "Sparserit, indutus clypeo galeaque comanti"
            },
            {
                "verse": "Pectoreque Actaeae portans thoraca Minervae"
            },
            {
                "verse": "Huc gressus animumque ferat: si vicerit, illum"
            },
            {
                "verse": "Praemia digna manent; quod si vincetur, honoris"
            },
            {
                "verse": "Gloria, virtutis satis est in praemia nobis."
            },
            {
                "verse": "Dixerat: ecce omnes vario iam murmure secum"
            },
            {
                "verse": "Conveniunt quaeruntque diu, quis currere contra"
            },
            {
                "verse": "Audeat et Latio sese committere regi,"
            },
            {
                "verse": "Cum sit Pellaeo vel Caesare maior in armis,"
            },
            {
                "verse": "Scipiades titulis superet belloque Lyaeum"
            },
            {
                "verse": "Et Pallenaeos aequet iam Marte triumphos."
            },
            {
                "verse": "Omnibus haec tandem melior sententia visa est:"
            },
            {
                "verse": "Quatuor aequali virtute animoque potentes"
            },
            {
                "verse": "Florentes annis et avito sanguine clari"
            },
            {
                "verse": "Ausonium regem gladioque hastaque lacessant;"
            },
            {
                "verse": "Quos contra rex ipse tribus comitatus in armis"
            },
            {
                "verse": "Occurrat fiatque pari discrimine bellum;"
            },
            {
                "verse": "Bellum quod Phrygiis quondam devexit ab oris"
            },
            {
                "verse": "Troius Aeneas et adhuc labentibus annis"
            },
            {
                "verse": "Nomen habet magnae dictum de nomine Troiae."
            },
            {
                "verse": "Posterus Eois Phoebus surgebat ab undis"
            },
            {
                "verse": "Candidus et nullis suffultus nubibus orbem."
            },
            {
                "verse": "Extemplo induitur nitidis rex maximus armis,"
            },
            {
                "verse": "Pectora lorica primum stant fulta trilici,"
            },
            {
                "verse": "Fibula deinde super magnum thoraca renectit,"
            },
            {
                "verse": "Tum galea premiturque caput clypeoque lacertus,"
            },
            {
                "verse": "A laeva pendet clava et Mavortius ensis,"
            },
            {
                "verse": "At solida a dextris stat acutae cuspidis hasta;"
            },
            {
                "verse": "Magnanimum tum scandit equum, cui sub pede tellus"
            },
            {
                "verse": "Pulsa tremit; non ille feris parere lupatis"
            },
            {
                "verse": "Nec scit stare loco et mandit spumantia frena:"
            },
            {
                "verse": "Qualis Threicius sonipes Mavorte superbus"
            },
            {
                "verse": "Ingemit et magnis propellit flatibus Hebrum,"
            },
            {
                "verse": "Quale Theramnaeus dempto Polluce ferebat"
            },
            {
                "verse": "Cyllarus ingenti galeatum Castora dorso."
            },
            {
                "verse": "Addunt se comites domino regique Quiritum"
            },
            {
                "verse": "Primus Anholdensis comes, huic Dissischius heros"
            },
            {
                "verse": "Proximus it virtute pari, quem deinde Ioannes"
            },
            {
                "verse": "Rheihenburger ouans sequitur clauditque cohortem."
            },
            {
                "verse": "Ecce alia de parte novis Iuaninius armis"
            },
            {
                "verse": "Accelerat iuvenis, solus qui occurrere turmis"
            },
            {
                "verse": "Audeat, Alcide veniens in proelia maior."
            },
            {
                "verse": "Raunacher hunc sequitur, totamque pererrat arenam"
            },
            {
                "verse": "Egregius forma iuvenis Lamberger, adhaeret"
            },
            {
                "verse": "Oberaymer ei: laetos iam Marte futuro"
            },
            {
                "verse": "Omnes campus habet aequos aetate vel armis."
            },
            {
                "verse": "Hic fuit imposito Tritonia pectore monstro"
            },
            {
                "verse": "Marsque pater medio iam laetus in agmine turmas"
            },
            {
                "verse": "Componitque additque animos praestatque furores."
            },
            {
                "verse": "Nunc mihi Musa refer, quantos in bella furores"
            },
            {
                "verse": "Movit utrimque deus, quis tanti praemia ludi"
            },
            {
                "verse": "Detulit aut tanto victus certamine cessit."
            },
            {
                "verse": "Fas audita loqui: nec vinci turpe putetis,"
            },
            {
                "verse": "Eximii proceres, si vobis gloria maior"
            },
            {
                "verse": "Contendisse fuit quam duri infamia belli."
            },
            {
                "verse": "Classica terribilem sonitum dant aere canoro."
            },
            {
                "verse": "Emicat acer equs: longam Rex pronus in hastam"
            },
            {
                "verse": "Primus bella ciet rumpitque in pectore truncos"
            },
            {
                "verse": "Antonii, primus qui sit concurrere contra"
            },
            {
                "verse": "Ausus equi primus percussit vertice clunes."
            },
            {
                "verse": "Insequitur plaususque virum clangorque tubarum."
            },
            {
                "verse": "Raunacher invadit comitem: fit viribus aequis"
            },
            {
                "verse": "Impetus ac pinu magnum Disischion urget"
            },
            {
                "verse": "Gaspar et amissis fertur furibundus habenis."
            },
            {
                "verse": "Infoelix iuvenis, cui non sub pectore virtus"
            },
            {
                "verse": "Defuit aut animus saevique peritia Martis,"
            },
            {
                "verse": "Sed nocuit fortuna viro: nam protinus hasta"
            },
            {
                "verse": "Cornipede excussus tergo percussit harenam."
            },
            {
                "verse": "Ecce autem praeceps ruit Oberaymer in arma"
            },
            {
                "verse": "Ulturus socium, clypeo cui tectus adunco"
            },
            {
                "verse": "Hinc Rheihemburger parili virtute Ioannes"
            },
            {
                "verse": "Occurrit: frangunt hastas, volat aere truncus"
            },
            {
                "verse": "Assiduus pulvisque rapit caelumque diemque."
            },
            {
                "verse": "Tum vero ingeminant populi per gymnada voces"
            },
            {
                "verse": "Et litui resonant: vagina protinus omnes"
            },
            {
                "verse": "Eripiunt ensem adversosque feruntur in hostes."
            },
            {
                "verse": "Bellona in medio tortis accincta colubris"
            },
            {
                "verse": "Agmine bacchatur, atque aequa lance rependens"
            },
            {
                "verse": "Hac nec parte magis premit aut consurgit ab illa:"
            },
            {
                "verse": "Hi nunc terga fugae vertunt nunc comminus instant"
            },
            {
                "verse": "Infensis similes inimicaque terga fatigant,"
            },
            {
                "verse": "Saepe cavent ictus et tota per aequora currunt."
            },
            {
                "verse": "Rex elatus equo te nunc, Iuaninie, in omnes"
            },
            {
                "verse": "Insequitur partes, in te rex ipse moratur,"
            },
            {
                "verse": "Te petit ense truci per tempora perque lacertos"
            },
            {
                "verse": "Perque amplos humeros, nec respirare facultas."
            },
            {
                "verse": "Tu tamen hunc contra frustra conatus in ensem"
            },
            {
                "verse": "Erigeris: resonat crebris tinnitibus aer."
            },
            {
                "verse": "Non secus atque lupo concedit aperque leoni"
            },
            {
                "verse": "Si forte inciderit, tandem dare terga coactus"
            },
            {
                "verse": "Cessisti, Antoni, tota depulsus harena."
            },
            {
                "verse": "Non tamen absolvit saevi certamina belli"
            },
            {
                "verse": "Caesareus iuvenis: socios in parte remota"
            },
            {
                "verse": "Oberaymer agit, te magno Raunacher ense"
            },
            {
                "verse": "Exagitat cogitque ipso concedere campo."
            },
            {
                "verse": "Huc ruit, huc praeceps it Maximianus in arma"
            },
            {
                "verse": "Se comitante deo: ueluti cum tigris abactis"
            },
            {
                "verse": "Foetibus orbatique ruunt in tela leones"
            },
            {
                "verse": "Exoptantque animam pro caris ponere natis,"
            },
            {
                "verse": "Sic illos nunc urget equo, nunc pondere clauae,"
            },
            {
                "verse": "Elato nunc ense premit solusque duobus"
            },
            {
                "verse": "Sufficit instauratque ipso certamine uires."
            },
            {
                "verse": "Ac ueluti accensos bacchatur fiamma per agros,"
            },
            {
                "verse": "Quam manus inuidia uicini aut forte uiator"
            },
            {
                "verse": "Apposuit: fit eo maior quo fortius urit"
            },
            {
                "verse": "Excrescitque magis quo plures repperit escas:"
            },
            {
                "verse": "Sic tua magnanimo surgens in pectore uirtus,"
            },
            {
                "verse": "Maximiane, nouos auget bellando furores,"
            },
            {
                "verse": "Donec anhelantes ambo fessique per arma"
            },
            {
                "verse": "Terga dedere fugae et tanto discrimine solus"
            },
            {
                "verse": "Constitit inuictis rex Maximianus in armis."
            }
        ],
        [
            {
                "verse": "Unde mihi, Caesar, lugubri in carmine numen"
            },
            {
                "verse": "Sollicitem? neque enim Pimpleam impellere rupem"
            },
            {
                "verse": "Fas erit, aut molli Bacchum deducere Nysa"
            },
            {
                "verse": "Funestum ad plectrum singultantesque querellas"
            },
            {
                "verse": "Vatis Apollineo procul hinc a fonte vagantis."
            },
            {
                "verse": "En qui Corycios pleno gustavimus haustu"
            },
            {
                "verse": "Facundos latices, qui tollere carmine laudes"
            },
            {
                "verse": "Heroum assueti, Phoebi nunc numine merso"
            },
            {
                "verse": "Nescio quae nostram convolvunt nubila mentem"
            },
            {
                "verse": "Et me flere iubent lamentaque fortia tantum"
            },
            {
                "verse": "Funesta dictare lyra. iam nosco dolorem"
            },
            {
                "verse": "Et cum perpetuo manantia lumina fletu:"
            },
            {
                "verse": "Maiestas Romana iacet, quo principe nobis"
            },
            {
                "verse": "Tota Theramnaeos spirabant pectora cycnos."
            },
            {
                "verse": "Ergo mihi aridulae sordescunt fronte corollae"
            },
            {
                "verse": "Et male pro lauro, viridi pro fronde corymbi"
            },
            {
                "verse": "Sordida Cyrneae serpunt per tempora taxi."
            },
            {
                "verse": "Nec tibi, cui celsas iam sors concessit habenas"
            },
            {
                "verse": "Imperii, quem cura duplex, quem pondera rerum"
            },
            {
                "verse": "Iam maiora manent, functi solatia patris"
            },
            {
                "verse": "Apta satis meditor: sic me miserabile fatum"
            },
            {
                "verse": "Confundit similisque movet turbatio casus;"
            },
            {
                "verse": "Nec tibi divellam trepido de corde dolorem"
            },
            {
                "verse": "Carmine, si plectrum nobis aut Thracius Orpheus"
            },
            {
                "verse": "Aut Linus ipse daret, quamvis hunc prima dearum,"
            },
            {
                "verse": "Illum Pierio generasset Phoebus in antro."
            },
            {
                "verse": "Namque diu Caesar, moesto medicamina vultu"
            },
            {
                "verse": "Abnuis odistique lyram: sic orba leaena"
            },
            {
                "verse": "Audiat aut catulis saeuissima tigris abactis."
            },
            {
                "verse": "Non te flere veto. quis enim temerarius ausit"
            },
            {
                "verse": "Aut lacrimas prohibere pias aut carmine vultus"
            },
            {
                "verse": "Et rebus gestis et maiestate verendos"
            },
            {
                "verse": "Ab luctu revocare suo? te flere solute"
            },
            {
                "verse": "Nos sinimus lacrimisque novos sedare dolores."
            },
            {
                "verse": "Sed si tantus amor patris venerabile funus"
            },
            {
                "verse": "Flere iubet, nos flere tibi, nos pulla movere"
            },
            {
                "verse": "Plectra sinas niveique chelyn ne sperne poetae."
            },
            {
                "verse": "Ipse ego pro latice Aonio Bromiique furore"
            },
            {
                "verse": "Fronte tua lacrimas, longo suspiria tractu"
            },
            {
                "verse": "Pectore concipiam, nullius Apollinis aestus"
            },
            {
                "verse": "Indigus: his avibus condam miserabile carmen."
            },
            {
                "verse": "Vos aeterni ignes, siquidem mortalia tangunt"
            },
            {
                "verse": "Facta deos nec casus inest, sed foedere certo"
            },
            {
                "verse": "Astra vices variant atque haec concordia discors"
            },
            {
                "verse": "Rursus idem proprio deducit sidere tempus:"
            },
            {
                "verse": "Vos mecum lugete nefas, obducite mecum"
            },
            {
                "verse": "Protinus aeternos nigra ferrugine vultus."
            },
            {
                "verse": "Terra tremat fugiantque ferae missusque repente"
            },
            {
                "verse": "Per populos humilis pavor ambulet, omnia plorent"
            },
            {
                "verse": "Nostraque supremam formident saecula lucem."
            },
            {
                "verse": "Proh dolor! ille senex crudelibus occubat umbris,"
            },
            {
                "verse": "Cui genus et virtus sacrum diadema Quirini"
            },
            {
                "verse": "Ferre dedit populosque manu rexisse potentes"
            },
            {
                "verse": "Germanos Latiosque simul, quo principe mundus"
            },
            {
                "verse": "Candidus et grata compostus pace quievit"
            },
            {
                "verse": "Nostraque belligeri viderunt saecula Iani"
            },
            {
                "verse": "Limina clausa iterum. quod si tibi fata dedissent"
            },
            {
                "verse": "Longius humanis leges indicere rebus,"
            },
            {
                "verse": "Una foret toto similis concordia mundo."
            },
            {
                "verse": "Non hominis, non ira ferae, non dira leonum"
            },
            {
                "verse": "Saeviret rabies: impune per antra ferarum"
            },
            {
                "verse": "Armentum et pecudes nullis custodibus irent"
            },
            {
                "verse": "Et commune latus cum tigride sterneret agnus."
            },
            {
                "verse": "Perdidit ergo suam magno cum Caesare pacem"
            },
            {
                "verse": "Mundus et aetheream concordia migrat in arcem"
            },
            {
                "verse": "Invidiam factura solo. quis lumina fletu"
            },
            {
                "verse": "Temperet? en moestos Romana potentia vultus"
            },
            {
                "verse": "Induit et nigros Germania sumit amictus."
            },
            {
                "verse": "Nam quamvis tanti pro funere principis omnem"
            },
            {
                "verse": "Flere decet mundum, tamen haec amisit alumnum"
            },
            {
                "verse": "Utraque ductorem, patriae Germania natum,"
            },
            {
                "verse": "Itala terra patrem, quo non praestantior alter"
            },
            {
                "verse": "Iusticiam populis aequata lance rependit."
            },
            {
                "verse": "Terrarum coelique simul mundique latentis"
            },
            {
                "verse": "Perscrutator obit, qui mentis acumine certo"
            },
            {
                "verse": "Quadrifidi ex coelo partem collegit honesti,"
            },
            {
                "verse": "Quae lapsa annectit praesentibus, ista futuris,"
            },
            {
                "verse": "Quae callet ratione animi quaeque optima factu"
            },
            {
                "verse": "Deligit indagans, procul aspernanda relinquit."
            },
            {
                "verse": "Hac penitus Caesar mundum scrutatus et astra"
            },
            {
                "verse": "Cernebat ventura procul, rebusque cauere"
            },
            {
                "verse": "Callidus imperium summa cum pace regebat."
            },
            {
                "verse": "Ergo mille homines ad magni Caesaris ora"
            },
            {
                "verse": "Consilium quaesitum ibant rebusque salutem"
            },
            {
                "verse": "Usque suis, qua Phoebus equos irrorat Eois"
            },
            {
                "verse": "Fluctibus, oceani qua stridet mersus in unda"
            },
            {
                "verse": "Currus et insufflat nimbis gravis auster aquosis,"
            },
            {
                "verse": "Unde furit Boreas flatuque repente sereno"
            },
            {
                "verse": "Aethereos aperit moestis mortalibus axes."
            },
            {
                "verse": "Ut quondam Ortygiae laurus tripodasque loquentes"
            },
            {
                "verse": "Delphorum aut adytum Cumis penetrale Sibyllae"
            },
            {
                "verse": "Credula gens adiit consultum oracula Phoebi,"
            },
            {
                "verse": "Aut veluti Assyriis redolentes nubibus aras"
            },
            {
                "verse": "Centum et purpureo spumantes sanguine tauri,"
            },
            {
                "verse": "Cornigero quom sacra Iovi Gaetulica pubes"
            },
            {
                "verse": "Diuinis operata facit, vel Achaia querna"
            },
            {
                "verse": "Fronde Cytheriacas audit suspensa columbas"
            },
            {
                "verse": "Consultans, rebus quae sit fortuna caducis:"
            },
            {
                "verse": "Sic Caesar responsa dabat, sic conscia fati"
            },
            {
                "verse": "Mens bona secreti reserabat numina coeli."
            },
            {
                "verse": "Non tamen augurium cantu, non praepete penna"
            },
            {
                "verse": "Omina captauit nec apertis credidit extis."
            },
            {
                "verse": "Coelestis rationis opus, coelestia novit"
            },
            {
                "verse": "Sidera, coelestis deprehendit mente meatus:"
            },
            {
                "verse": "Mundus ut occiduos rapido pede vergat in axes,"
            },
            {
                "verse": "Aurea cui contra Phoebe breuiore recessu"
            },
            {
                "verse": "Nititur, utque eadem radiis obnoxia fratris"
            },
            {
                "verse": "Nunc penitus toto, medio nunc luceat orbe,"
            },
            {
                "verse": "Abdita nunc lateat, rursus nunc cornua sumat."
            },
            {
                "verse": "Nouit item errones, medius quos Phoebus anhelis"
            },
            {
                "verse": "Circumspectat equis et amico temperat astro;"
            },
            {
                "verse": "Quid bissena velint obliquae animalia zonae,"
            },
            {
                "verse": "Qua se Phoebus agit; qua se pulcherrima Luna"
            },
            {
                "verse": "Proripit et reliqui bigas duxere Planetae;"
            },
            {
                "verse": "Quanto intersticii spatio Cyllenius erret"
            },
            {
                "verse": "A Phaethonte deus, quanto Titana sequatur,"
            },
            {
                "verse": "Hinc quid promittant felicia sidera terris"
            },
            {
                "verse": "Et Iouis et Veneris, quantum succensio Martis"
            },
            {
                "verse": "Falciferique senis infesto stella recessu"
            },
            {
                "verse": "Officiant. hinc illa venit prudentia magni"
            },
            {
                "verse": "Caesaris. haud aliter sententia dia Thaletis,"
            },
            {
                "verse": "Graecia quam Clario venerabilis imputat auro,"
            },
            {
                "verse": "Decidit e coelo, quamquam mens conscia recti"
            },
            {
                "verse": "Nil mortale sonans coelique infusa metallo,"
            },
            {
                "verse": "Iapetionides qualem finxisse Prometheus"
            },
            {
                "verse": "Dicitur exiguo commiscens aethera limo,"
            },
            {
                "verse": "Talis consiliis inter valet esse deorum."
            },
            {
                "verse": "Namque deum perhibent, qui maximus imperat astris,"
            },
            {
                "verse": "Arcanum divis commune minoribus, illos"
            },
            {
                "verse": "Impartire aliis, donec qua lactea candet"
            },
            {
                "verse": "Orbita, qua Cancri fervescit nobile sidus,"
            },
            {
                "verse": "Unde Platon animas deduxit, nuncius arce"
            },
            {
                "verse": "Missus ab aetherea, per stellas transvolus, orbem"
            },
            {
                "verse": "Saturni, Iovis et Martis solisque calores"
            },
            {
                "verse": "Lucentesque rotas lunae per corpora transit"
            },
            {
                "verse": "Et tandem in solidis ponit vestigia terris."
            },
            {
                "verse": "Non tamen ignavas mentes, non obruta terris"
            },
            {
                "verse": "Ingenia et caeca rerum caligine mersa"
            },
            {
                "verse": "Haec divum momenta adeunt, verum haec tenet heros"
            },
            {
                "verse": "Munera iusticia insignis, pietate verendus,"
            },
            {
                "verse": "Relligione sacer, non lingua aut pectore fictus,"
            },
            {
                "verse": "Gratia quem meritis aequat, qui laude decoros"
            },
            {
                "verse": "Observare viros didicit, punire nocentes,"
            },
            {
                "verse": "Qualis erat Caesar. nam si mihi vera fateri"
            },
            {
                "verse": "Fas sit et haud fictis hunc addere rebus honorem,"
            },
            {
                "verse": "Si te, sancte senex, hac maiestate tulissent"
            },
            {
                "verse": "Saecula, Dictaea tum quom peperere sub Ida"
            },
            {
                "verse": "Tergeminos fratres, inferni iura senatus,"
            },
            {
                "verse": "Non te vel Stygiae leges indicere genti,"
            },
            {
                "verse": "Vel quassare nigram deductis sortibus urnam,"
            },
            {
                "verse": "Cogere non flabris sontes scelera alta fateri,"
            },
            {
                "verse": "Fingeret ulla chelys: per te foret anguibus orbis"
            },
            {
                "verse": "Liber et assiduo securum vulture pectus."
            },
            {
                "verse": "Sisyphus ingenti per te iam mole sederet"
            },
            {
                "verse": "Deses inersque sua, nec inani Belides urna;"
            },
            {
                "verse": "Tantalus haud poenas sitibundo solveret ore."
            },
            {
                "verse": "Arbitrium coeleste forum divumque tribunal"
            },
            {
                "verse": "Iure tuo multa cum maiestate dedisset"
            },
            {
                "verse": "Noster Apollo tibi, finxissent mille poetae."
            },
            {
                "verse": "Per quos et poteras mores imponere coelo,"
            },
            {
                "verse": "Tradere iura deis sedesque locare beatas"
            },
            {
                "verse": "Pro meritis cuicumque suis, quo posset eadem"
            },
            {
                "verse": "Maiestate frui felix; licet astra minori"
            },
            {
                "verse": "Sorte beent alios, amor est tamen omnibus idem."
            },
            {
                "verse": "Discant iusticiam cunctae per saecula gentes"
            },
            {
                "verse": "Te monstrante viam, tu clara exempla daturus"
            },
            {
                "verse": "Posteritate tua es serisque nepotibus olim,"
            },
            {
                "verse": "Quae sancto sint digna viro, quae praemia sonti."
            },
            {
                "verse": "Ergo per te iterum terras Astraea revisit,"
            },
            {
                "verse": "Cui comes alma Fides et terno Gratia vultu"
            },
            {
                "verse": "Venit ab Orchomeno et propior Concordia gressu"
            },
            {
                "verse": "Atque aliae plures pariter venere sorores."
            },
            {
                "verse": "Ac veluti quondam Saturno principe passim"
            },
            {
                "verse": "Agmina virtutum posuere sedilia terris,"
            },
            {
                "verse": "Non belli, non fraudis erat, non dira cupido"
            },
            {
                "verse": "Imperii, nullos divisit terminus agros;"
            },
            {
                "verse": "In medio quaerebat opes sibi quisque modestas"
            },
            {
                "verse": "Simpliciterque omnes communis mundus alebat:"
            },
            {
                "verse": "Talia Foedericus cupiebat saecula Caesar,"
            },
            {
                "verse": "Ista volutabat divino pectore semper,"
            },
            {
                "verse": "His innixus erat. ergo cum Caesare terras"
            },
            {
                "verse": "Sancta cohors recti prisco de more colebat."
            },
            {
                "verse": "Quodsi non rabidum sedavit bella per orbem,"
            },
            {
                "verse": "Non vitium rectoris erit, sed temporis error:"
            },
            {
                "verse": "Ut quondam in mediis iactatam fluctibus ornum,"
            },
            {
                "verse": "Quam ferus hinc Boreas, hinc turbidus Auster euntem"
            },
            {
                "verse": "Vexat agens flatu, non ars non cura magistri"
            },
            {
                "verse": "Hanc regit et frustra torquentur robora clavi:"
            },
            {
                "verse": "Flatibus adversis colliditur aequore puppis"
            },
            {
                "verse": "In medio et nullus moderantem Nereus audit."
            },
            {
                "verse": "Ipse nec astriferi quondam regnator Olympi"
            },
            {
                "verse": "Invida saevorum vitavit bella Gigantum,"
            },
            {
                "verse": "Quom ferus Enceladus immensis viribus Ossam"
            },
            {
                "verse": "Pelio imposuit, laeva tunc tectus et armis"
            },
            {
                "verse": "Tela trisulca Typhon non uno reppulit ictu"
            },
            {
                "verse": "Contendens dextra summi fastigia coeli."
            },
            {
                "verse": "Tum pater omnipotens celsa molitus ab arce"
            },
            {
                "verse": "Fulmina disiecit molem, quo turbine mersos"
            },
            {
                "verse": "Inarimen alios, quosdam detrusit in Aetnam."
            },
            {
                "verse": "At cui non notum est, pro relligione tuenda"
            },
            {
                "verse": "Te nullas timuisse vices nec vulnera saevi"
            },
            {
                "verse": "Martis et ancipitis non ulla pericula vitae?"
            },
            {
                "verse": "Tanta tibi pietas et inenarrabilis ardor"
            },
            {
                "verse": "Nostratis fidei viguit sub pectore semper,"
            },
            {
                "verse": "Ut tu per Scythicae glacialia frigora brumae"
            },
            {
                "verse": "Ire, per ardentes Libyes sitientis harenas,"
            },
            {
                "verse": "Qua non ulla hominis calcant vestigia terras,"
            },
            {
                "verse": "Si Maleae credenda ratis, si Syrtibus esset,"
            },
            {
                "verse": "Si quaecunque vagum discrimina possidet aequor"
            },
            {
                "verse": "Sint adeunda tibi, quaecunque pericula tellus,"
            },
            {
                "verse": "Vitasses nullos Christi pro iure labores."
            },
            {
                "verse": "Nec tibi fingo lyra: stat sancti pectoris index"
            },
            {
                "verse": "Historia, Aoniis centum stant ora poetis,"
            },
            {
                "verse": "Caesar, ut edictum venerandaque iussa per orbem"
            },
            {
                "verse": "Miseris et passim proceres collegeris una,"
            },
            {
                "verse": "Qua cadit immodico per saxa sonantia fluctu"
            },
            {
                "verse": "Ister Noricii perstringens rura coloni,"
            },
            {
                "verse": "Quaque Ratisponae detrectat pondera molis"
            },
            {
                "verse": "Tergore tanta suo collectoque agmine magno"
            },
            {
                "verse": "Et nivis et pluviae stantem detrudere pontem"
            },
            {
                "verse": "Sperat et Euxinas secum rapere omnia in undas."
            },
            {
                "verse": "At moles immota manet glaciesque nivales"
            },
            {
                "verse": "Ferre potens rapidi contemnit murmura fluctus."
            },
            {
                "verse": "Hic Caesar concussa videns labefactaque multum"
            },
            {
                "verse": "Fundamenta fidei magnaque ex parte teneri"
            },
            {
                "verse": "Hostibus Europen et iam ter milia centum"
            },
            {
                "verse": "Romani de iure soli, de iure potentis"
            },
            {
                "verse": "Ecclesiae cessisse feris sine vulnere Turcis,"
            },
            {
                "verse": "Proponis quae damna fides Romana tulisset,"
            },
            {
                "verse": "Quae spes sit reliqui, quantae victoria laudi,"
            },
            {
                "verse": "Praemia quanta forent, nostris si finibus olim"
            },
            {
                "verse": "Pellere Turcarum foedissima iura liceret."
            },
            {
                "verse": "Quare se bello accingant, duce Caesare, bello"
            },
            {
                "verse": "Crudelem Europes depellant limite gentem."
            },
            {
                "verse": "Inde Palaestinam promissaque regna prophetis"
            },
            {
                "verse": "Invadant, Asiae qua pars pulcherrima terrae"
            },
            {
                "verse": "Solis ab occasu Libyes disiungitur arvis"
            },
            {
                "verse": "Et brevior tellus alternis fluctibus obstat,"
            },
            {
                "verse": "Ne nostrum invadant Eoa pericula pontum."
            },
            {
                "verse": "Caesaris hi monitus; sed vos, qui pectore Christum"
            },
            {
                "verse": "Concipitis trinumque Deum censetis et unum,"
            },
            {
                "verse": "Dicite mortales, quae tanta insania mentem"
            },
            {
                "verse": "Praecipitat conferre manus, concurrere saeve"
            },
            {
                "verse": "Alter in alterius temerando viscera ferro?"
            },
            {
                "verse": "Barbarus hostis habet pueri cunabula Christi"
            },
            {
                "verse": "Sanctaque pollutis calcat vestigia plantis"
            },
            {
                "verse": "Pressa deo totaque tenet cum mole sepulchrum,"
            },
            {
                "verse": "Quo deus impositus post tertia lumina Phoebi"
            },
            {
                "verse": "Vivus ab integro visit mortalia Christus."
            },
            {
                "verse": "Tu tamen assequeris, tota quod mente petisti"
            },
            {
                "verse": "Semper et a superis sexcenta in vota vocasti,"
            },
            {
                "verse": "Sancte senex: umbris quod te labente, priusquam"
            },
            {
                "verse": "Functe fores omni concessae munere vitae,"
            },
            {
                "verse": "Vidisti immensum pacatis gentibus orbem."
            },
            {
                "verse": "Nulla quidem diro temeranda licentia ferro"
            },
            {
                "verse": "Te moriente fuit, nullo Tritonia monstro"
            },
            {
                "verse": "Horrida, gaudebat positis Mars impius armis."
            },
            {
                "verse": "Digna quidem merces tam sanctis moribus atque"
            },
            {
                "verse": "Ingenio donata tuo. quis comparat aevum"
            },
            {
                "verse": "Praeteritum? a Nino longos quis colligit annos"
            },
            {
                "verse": "Tempus adusque tuum, quonam sub principe mundo"
            },
            {
                "verse": "Tanta quies fuerit? quando tam prodiga vultu,"
            },
            {
                "verse": "Tam bona Pax niveis hilaravit saecula pennis?"
            },
            {
                "verse": "Clauserit Augustus vesani limina belli"
            },
            {
                "verse": "Rexerit et laetum patriis virtutibus orbem,"
            },
            {
                "verse": "Quom saevus super arma sedens, post terga revinctus"
            },
            {
                "verse": "Brachia sanguineo Furor horridus ore fremebat."
            },
            {
                "verse": "Sed Romana quies fuit haec, sed bella per orbem"
            },
            {
                "verse": "Altera, sed Tiphys, Minyos sed nobilis Argo"
            },
            {
                "verse": "Vexit et in Phrygios iterum pugnavit Achilles."
            },
            {
                "verse": "Nunc pax alma tenet coeli cum cardine utroque"
            },
            {
                "verse": "Solis utramque domum: testes sunt Caesaris ipsae"
            },
            {
                "verse": "Austriacae gentes maioraque gentibus astra,"
            },
            {
                "verse": "Hanc sibi pollicitum supremo in funere pacem."
            },
            {
                "verse": "Ergo quid ignavos fingis tibi Caesaris annos"
            },
            {
                "verse": "Invide? nec placidae commendas dona quietis?"
            },
            {
                "verse": "Num pacem non summa tenent? num sidera coeli"
            },
            {
                "verse": "Inter se adverso miscet discordia motu?"
            },
            {
                "verse": "Principio nondum fundato quattuor ortu"
            },
            {
                "verse": "Corporibus, nullis gyrantibus aethere celso"
            },
            {
                "verse": "Sideribus, quom mole rudi confusaque passim"
            },
            {
                "verse": "Materies per inane chaos sine pondere pondus"
            },
            {
                "verse": "Iret et incerto traheretur in omnia motu,"
            },
            {
                "verse": "Quis mare quis solidam telluris ab aere massam"
            },
            {
                "verse": "Rursus et aeternum clausisset ab aethere mundum,"
            },
            {
                "verse": "Ni prius in rebus Concordia facta fuisset?"
            },
            {
                "verse": "Haec dea stelliferum vario discrimine coelum"
            },
            {
                "verse": "Distinxit rebusque vices et tempora fecit;"
            },
            {
                "verse": "Hinc humus et plantis et versicoloribus herbis"
            },
            {
                "verse": "Enituit passim floresque et poma quotannis"
            },
            {
                "verse": "Praebuit, hinc valles et opacis fontibus undas"
            },
            {
                "verse": "Prostratosque lacus longe silvasque comantes"
            },
            {
                "verse": "Montibus excelsis, ubi cum sine legibus ullis"
            },
            {
                "verse": "Agrestes homines deserta per antra ferarum"
            },
            {
                "verse": "Errarent vulgo frugi sine munere vitae,"
            },
            {
                "verse": "Candida pax illos coetum collegit in unum"
            },
            {
                "verse": "Tectaque parietibus iunxit, ne tristior Euri"
            },
            {
                "verse": "Impetus aut pluviosae Hyades, ne saevus Orion"
            },
            {
                "verse": "Sidere vexaret; demum civilibus illos"
            },
            {
                "verse": "Moribus instituit, patriae caroque parenti"
            },
            {
                "verse": "Quantum elargiri deceat, quo frater amore"
            },
            {
                "verse": "Et soror et coniunx et natus amandus et hospes."
            },
            {
                "verse": "Tum primum incurvo terram molitus aratro"
            },
            {
                "verse": "Fossor et obliquo stringens mucrone racemos"
            },
            {
                "verse": "Collegit fruges et apricis collibus uvas"
            },
            {
                "verse": "Edidicitque sibi duro sudore parare,"
            },
            {
                "verse": "Quo posset vicisse famem brumaeque rigorem"
            },
            {
                "verse": "A membris cohibere suis. non impetus hostis"
            },
            {
                "verse": "Armorumve fuit. tamen illo tempore Clotho"
            },
            {
                "verse": "Condebat nostram meliori stamine vitam."
            },
            {
                "verse": "Quod si tantus amor belli nec Caesare dignum"
            },
            {
                "verse": "Imperium censes, nisi dira potentia ferri"
            },
            {
                "verse": "Saeviat et multo maculentur tela cruore,"
            },
            {
                "verse": "Non erit obscurus illato vulnere Caesar."
            },
            {
                "verse": "Austria erit testis, totiens procul hoste fugato,"
            },
            {
                "verse": "Austria barbarico quondam vexata tumultu"
            },
            {
                "verse": "Sulphureis qua fumat aquis fons pallidus, unde"
            },
            {
                "verse": "Oppidulum dicunt facti de nomine Thermas."
            },
            {
                "verse": "Hic hostes dare terga fugae cum clade coacti"
            },
            {
                "verse": "Senserunt, Latii quam multa potentia regis"
            },
            {
                "verse": "Afforet et quantae magno sub Caesare gentes."
            },
            {
                "verse": "Sed quid ego haec autem? longe maiora relinquo,"
            },
            {
                "verse": "Inferiora sequor. dicant de Caesare Belgae"
            },
            {
                "verse": "Belgarumque ferox dux Carolus, ille potentis"
            },
            {
                "verse": "Martis honos, sub quo veluti sub fulmine belli"
            },
            {
                "verse": "Intremuit tellus pavidusque expalluit orbis."
            },
            {
                "verse": "Post tamen insignes clades superataque passim"
            },
            {
                "verse": "Oppida et Austriaco populatos milite campos"
            },
            {
                "verse": "Candida Caesareis cessit victoria signis."
            },
            {
                "verse": "Hiccine praeteream lugubri pectine casum,"
            },
            {
                "verse": "Maximiane, tuum? si nos in funere patris"
            },
            {
                "verse": "Auscultas nostramque tibi sub pectora musam"
            },
            {
                "verse": "Ire sinis, fas sit tristes perstringere fraudes"
            },
            {
                "verse": "Brugarum populi: si saeva pericula vitae"
            },
            {
                "verse": "Adiuvat et miseros quondam meminisse labores."
            },
            {
                "verse": "Sic rerum series praeconiaque alta parentis"
            },
            {
                "verse": "Concita Castalio stimulant mihi pectora motu."
            },
            {
                "verse": "Te pater insidiis et tristi carcere, Caesar,"
            },
            {
                "verse": "Te pater eripuit; non illum terruit aetas"
            },
            {
                "verse": "In senium vergens et multo debilis aevo,"
            },
            {
                "verse": "Non iter oblongum saevaeque ferocia gentis"
            },
            {
                "verse": "Pectora, uti cecinit Clario proiectus in antro"
            },
            {
                "verse": "Cimbriacus, quo non ad sacra fluenta Meletis"
            },
            {
                "verse": "Aonios latices facundius hausit Homerus."
            },
            {
                "verse": "I nunc et dubita praeponere Caesaris acta"
            },
            {
                "verse": "Scipiadis Paulisque et quos vel Graecia tollit"
            },
            {
                "verse": "Africaque immensis Romanaque fama triumphis"
            },
            {
                "verse": "Et gens si qua viget rebus per saecula gestis!"
            },
            {
                "verse": "Si non terrifico mundum sibi Marte subegit"
            },
            {
                "verse": "Caesar et humano renuit spumare cruore,"
            },
            {
                "verse": "Hoc fuit ingenium, non segnis inertia mentis,"
            },
            {
                "verse": "Principis haec pietas, non saevi inscitia belli,"
            },
            {
                "verse": "Relligio, non terror erat. nam pectore virtus"
            },
            {
                "verse": "Stabat et huic comites gravitas, patientia saevae"
            },
            {
                "verse": "Sortis et humani contemptio summa negoci"
            },
            {
                "verse": "Claraque magnarum solersque electio rerum."
            },
            {
                "verse": "Adde quod in senium pridem volventibus annis"
            },
            {
                "verse": "Iure togae melior: bella horrida, bella per orbem"
            },
            {
                "verse": "Principe te saevire dedit populique potentis,"
            },
            {
                "verse": "Maximiane, tuo concussit Marte furores."
            },
            {
                "verse": "Vidimus imperii cultos iuga ferre Batavos"
            },
            {
                "verse": "Helveciosque tui et gaudentis crine Sicambros"
            },
            {
                "verse": "Et quos Mopsa suis Rhenusque intercipit undis"
            },
            {
                "verse": "Additur his Morinus, quo non semotius ullum"
            },
            {
                "verse": "Caerula Germano populum ferit aequore Tethys."
            },
            {
                "verse": "Non procul hinc Gallus violento Circius aestu"
            },
            {
                "verse": "Iccia saxa quatit, statio qua tuta Monoeci"
            },
            {
                "verse": "Suscipit Herculeo servatas numine cymbas."
            },
            {
                "verse": "Hic et terrifico te Francia saeva furore."
            },
            {
                "verse": "Expavit quotiens vexataque turbine belli,"
            },
            {
                "verse": "Rex invicte, tibi, roseis quom Sequana Pontum"
            },
            {
                "verse": "Irrumpebat aquis, plenusque cadavere caeso"
            },
            {
                "verse": "Gurgite multiplici pluviosum versus ad Austrum"
            },
            {
                "verse": "Ipse suas gentis Rhodanus non sponte trahebat!"
            },
            {
                "verse": "At quis Pannonios violato iure tumultus"
            },
            {
                "verse": "Nescit et antiquam titulis regalibus Albam"
            },
            {
                "verse": "Maximiane, tibi ferventi Marte subactam?"
            },
            {
                "verse": "Et modo quom rigidas vertisses signa sub Alpes,"
            },
            {
                "verse": "Quas strages, quae damna tulit, quae vulnera Francus"
            },
            {
                "verse": "Iussus item orata tibi pendere pace tributum."
            },
            {
                "verse": "Non, si mille meo resonent sub pectore voces"
            },
            {
                "verse": "Et totidem ora feram Phoebeo mota furore,"
            },
            {
                "verse": "Tanta canam numeris, ut non maiora supersint"
            },
            {
                "verse": "Facta tibi superetque meum tua gloria plectrum,"
            },
            {
                "verse": "Quae tibi mille queat vates lassare canendo."
            },
            {
                "verse": "Nec mihi nunc mens est, tua facta retexere chartis;"
            },
            {
                "verse": "Tempus erit quondam nobis (modo vita supersit"
            },
            {
                "verse": "Ociaque et placidis mens non obscura Camoenis),"
            },
            {
                "verse": "Quom tua Pellaeos aequantia facta triumphos"
            },
            {
                "verse": "Aggrediar graviore lyra. nunc dicere dotes"
            },
            {
                "verse": "Caesaris et totum praeconia ferre per orbem"
            },
            {
                "verse": "Carmine fert animus, tristi solatia casus"
            },
            {
                "verse": "Parte futura tibi, senio qui fessus anhelo"
            },
            {
                "verse": "In te Summarum reiecit pondera rerum."
            },
            {
                "verse": "Iuppiter ingenti bellorum mole solutus"
            },
            {
                "verse": "Sic natis pugnare dedit, sic vicit Iberos"
            },
            {
                "verse": "Impiger Alcides nigrosque Lyaeus Eoos,"
            },
            {
                "verse": "Sic Atlanta senem saxum exanimavit in atrum"
            },
            {
                "verse": "Ales Abantiades praetendens ora Medusae."
            },
            {
                "verse": "Ipse pater coelo securus pace sedebat"
            },
            {
                "verse": "Prospiciens terras et eodem lumine pontum."
            },
            {
                "verse": "Fas mihi prodigium gelidis quod vidimus oris"
            },
            {
                "verse": "In medium proferre chely, qua Caecius ingens"
            },
            {
                "verse": "Norica Pannoniis disiungit rura colonis;"
            },
            {
                "verse": "Quom modo sacrilego fallax Germania ferro,"
            },
            {
                "verse": "Qua furit infidus temerata lege Boemus,"
            },
            {
                "verse": "Ausa per Austriacos praedatum currere campos"
            },
            {
                "verse": "Nostris praeda fuit captiuaque corpora mille"
            },
            {
                "verse": "Vidimus aerio replere cadavere ripas"
            },
            {
                "verse": "Danubii et passim violentas solvere poenas."
            },
            {
                "verse": "Utque sub extremas undas descendit imago"
            },
            {
                "verse": "Tetra virum et fundum pendentum perculit horror:"
            },
            {
                "verse": "Ecce pater glauco praecinctus vellere pectus"
            },
            {
                "verse": "Ister et agresti redimitus harundine crinem"
            },
            {
                "verse": "Caeruleum admirans rapido caput extulit amni."
            },
            {
                "verse": "Post ubi crudelem scelerata ob crimina gentem"
            },
            {
                "verse": "Supplicium solvisse videt, hoc Caesaris actum:"
            },
            {
                "verse": "\"O qui Martigenae veteri de gente Quirini"
            },
            {
                "verse": "Caesar\", ait, \"clarae producto stemmate robur"
            },
            {
                "verse": "Nobilitatis habes, qui vincis luce sequenti"
            },
            {
                "verse": "Illustrasque genus proavis primusque priora"
            },
            {
                "verse": "Post mille ingentis reuolutis orbibus annos"
            },
            {
                "verse": "Sceptra tenes Latii: tune haec labente senecta?"
            },
            {
                "verse": "Tune levas nostros diris praedonibus agros,"
            },
            {
                "verse": "Qui mea mactato spoliabant arva colono"
            },
            {
                "verse": "Compositique simul violabant foedera mundi?"
            },
            {
                "verse": "Pro quo si liceat veras expromere voces,"
            },
            {
                "verse": "Hoc tibi polliceor, nec me mea decipit ales:"
            },
            {
                "verse": "Quom bis signiferum renovatis cornibus orbem"
            },
            {
                "verse": "Cynthia curet equis, membrorum mole soluta"
            },
            {
                "verse": "Candidus aeterni repetes pia sidera coeli,"
            },
            {
                "verse": "Qua post Erigonem spacium patet: en tibi tota"
            },
            {
                "verse": "Brachia collegit contracto Scorpius astro,"
            },
            {
                "verse": "Hic ubi iusticiam discat de Caesare magnus"
            },
            {
                "verse": "Iuppiter et regere astriferos pacatius axes."
            },
            {
                "verse": "Tunc tibi turba deum sanctis pro moribus olim"
            },
            {
                "verse": "Praemia certatim referent meliusque videbis,"
            },
            {
                "verse": "Quid refert servare modum finemque tenere"
            },
            {
                "verse": "Et duce natura moliri rebus agendis"
            },
            {
                "verse": "Quicquid agis, patriae quantum est impendere vitam,"
            },
            {
                "verse": "Nec tibi, sed partim natis partimque propinquis,"
            },
            {
                "verse": "Denique te toto generatum credere mundo."
            },
            {
                "verse": "Noveris hic, lautas quid prodest spernere mensas,"
            },
            {
                "verse": "Quid fluvio sedare sitim, totamque senectam"
            },
            {
                "verse": "Omnino nescire merum, quid pellere tecto"
            },
            {
                "verse": "Simpliciter pluvias praeduraque frigora brumae;"
            },
            {
                "verse": "Quid cultus odisse nurus nudataque membra"
            },
            {
                "verse": "Romana vestire toga de more Quiritum,"
            },
            {
                "verse": "Quid Veneris cohibere vices, nisi coniuge natos"
            },
            {
                "verse": "Tollendi sit causa tibi, quid denique prodest,"
            },
            {
                "verse": "Quod surrepit iners nulla tibi parte voluptas."
            },
            {
                "verse": "Hic tibi mercedis precium, quod factio per te"
            },
            {
                "verse": "Pontificis gemini sedata est: ut foret unus"
            },
            {
                "verse": "Claviger antiqui referens fastigia Petri;"
            },
            {
                "verse": "Quod Solymos dubiae per mille pericula vitae"
            },
            {
                "verse": "Viseris et Christi sacratam manibus urnam,"
            },
            {
                "verse": "Limina per centum quod relligiosa vagaris,"
            },
            {
                "verse": "Nostratis fidei exemplum. sic viribus illum"
            },
            {
                "verse": "Egregium corpus et maiestate decorum"
            },
            {
                "verse": "Duxisti ad summam, Caesar, sine labe senectam."
            },
            {
                "verse": "Ergo conspicui venerabilis area coeli"
            },
            {
                "verse": "Undique contendit meritas tibi solvere grates:"
            },
            {
                "verse": "Hic pro sublatis ad concava sidera templis,"
            },
            {
                "verse": "Ille quod argento gemmisque et nobilis auro"
            },
            {
                "verse": "Ossa tegit solido gaudetque minora videri"
            },
            {
                "verse": "Astra sibi, quam quae corpus collegerit urna."
            },
            {
                "verse": "Nam tu divitias tales exponis in usus,"
            },
            {
                "verse": "Caesar, ut imperium Romanaque iura tueri"
            },
            {
                "verse": "Primum rite queas; posthac vel munere divos"
            },
            {
                "verse": "Afficis, horridula vel paupertate gravatos."
            },
            {
                "verse": "Sed tibi coelicolum qui primum assurgat honori,"
            },
            {
                "verse": "Austriacae Leopoldus erit dux inclytus aulae:"
            },
            {
                "verse": "Ille tibi acceptum referet, nunquamve negabit"
            },
            {
                "verse": "Promeritum quod se patrum veneranda potestas"
            },
            {
                "verse": "Sanxerit in divos arasque et sacra dicarit,"
            },
            {
                "verse": "Unde pius colitur praesensque in vota vocatur."
            },
            {
                "verse": "Post ubi siderea te sede locaverit, ambo"
            },
            {
                "verse": "Parcarumque colos sortisque volubilis orbem"
            },
            {
                "verse": "Dispensate manu nato caroque nepoti,"
            },
            {
                "verse": "Alter ut imperii longum volventibus annis"
            },
            {
                "verse": "Sceptra regat Latii felix, orbisque subacti"
            },
            {
                "verse": "Iam senio fessus concedat lora Philippo,"
            },
            {
                "verse": "Hic sibi iure datas mundi moderetur habenas"
            },
            {
                "verse": "Cum seniore senex; numerosaque dona Sibyllae"
            },
            {
                "verse": "Et pater et natus, precor, aggrediantur harenas\"."
            },
            {
                "verse": "Sic fatus placidam sese demisit in undam"
            },
            {
                "verse": "Amnis: at illa vago circumstetit orbe rotata"
            },
            {
                "verse": "In gyrum et facili iam libera vortice fluxit."
            },
            {
                "verse": "Caesaris hic finis. quin tu iam pectora moesta"
            },
            {
                "verse": "Maiestate domas? non haec sine numine coeli"
            },
            {
                "verse": "Eveniunt, finemque sibi quae viderit ortus"
            },
            {
                "verse": "Res quaecunque timet: pereunt noctesque diesque"
            },
            {
                "verse": "Astraque ad occasum nullo discrimine tendunt,"
            },
            {
                "verse": "Non mare, non tellus, non est immobilis aether"
            },
            {
                "verse": "Atque ubi nunc terra est, forsan mare saeviet olim"
            },
            {
                "verse": "Danubiusque celer violento gurgite curret"
            },
            {
                "verse": "Huc ubi nunc magnus iuga porrigit Apenninus."
            },
            {
                "verse": "An non mortales communi prodimur ore?"
            },
            {
                "verse": "Mortalesque sumus? semel omnes una manet mors."
            },
            {
                "verse": "Non hic, quem gemimus, violenter deserit annos:"
            },
            {
                "verse": "Natura labente cadit plenamque senectam"
            },
            {
                "verse": "Absumsit matura dies; ceu poma suapte"
            },
            {
                "verse": "Sponte sub arboribus passim collapsa leguntur;"
            },
            {
                "verse": "Nec secus aere cavo, madidum quom defit olivum,"
            },
            {
                "verse": "Lumina paulatim languent tamque ipsa coruscat"
            },
            {
                "verse": "Flamma diu, quam bacca viget pariterque videmus"
            },
            {
                "verse": "Deficere exhausta dubiam cum Pallade lucem."
            },
            {
                "verse": "Sic Caesar fessus dudum languentibus annis"
            },
            {
                "verse": "(Namque bis octonos Pisae perfecerat orbes)"
            },
            {
                "verse": "Parcarum non fregit opus, sed stamine functo"
            },
            {
                "verse": "Ad vacuum vitam supremis reddidit astris."
            },
            {
                "verse": "Adde quod immensum tranquilla pace per orbem"
            },
            {
                "verse": "Lapsus, ad aeternam remeavit pace quietem,"
            },
            {
                "verse": "Non erat ulterius vitae cur quaereret ergo,"
            },
            {
                "verse": "Praecipue cum iam fugiat quodcunque malorum"
            },
            {
                "verse": "Longa dies afferre potest sortisque protervae"
            },
            {
                "verse": "Impetus. at miseri dubio nos vivimus astro,"
            },
            {
                "verse": "Incerti quo fata trahant: an fulminis ictus"
            },
            {
                "verse": "Pendeat, an bello mors intempesta minetur."
            },
            {
                "verse": "Sunt quibus exitio furor est, hunc aequora sorbent,"
            },
            {
                "verse": "Hunc rapit ardenti funesta canicula morsu,"
            },
            {
                "verse": "Illum bruma rigens boreoque autumnus hiatu."
            },
            {
                "verse": "Exitus incertus populi, quae vita sequatur,"
            },
            {
                "verse": "Quid coelum fatale dabit. num pectora mulces?"
            },
            {
                "verse": "An nil proficimus, nostra nec flecteris arte?"
            },
            {
                "verse": "Huc ades aetherea, Caesar, delapsus ab arce:"
            },
            {
                "verse": "Tu carum exora natum, tu lumina fletu"
            },
            {
                "verse": "(Pareat ille tibi) prohibe, noctesque per omnes"
            },
            {
                "verse": "Maiestate gravi laetisque affatibus asta,"
            },
            {
                "verse": "Ne periisse putet, venturaque fata benigne"
            },
            {
                "verse": "Prome palam nato dubiisque oracula rebus."
            }
        ],
        [
            {
                "verse": "Si ludo, Fuxmagge, tibi, qua fronte pudorem"
            },
            {
                "verse": "Nostrum, quis verbis, qua ratione tegam,"
            },
            {
                "verse": "Quod tam nostra diu siluit non rustica Clio"
            },
            {
                "verse": "Et scio me veri criminis esse reum?"
            },
            {
                "verse": "Si tamen admittis tenuis purgamina culpae:"
            },
            {
                "verse": "Commoditas Musis non fuit ulla meis."
            },
            {
                "verse": "Non laurus, undasve dei, non enthea vatis"
            },
            {
                "verse": "Pectora turbidulis suscipit Ister aquis."
            },
            {
                "verse": "Maecenas mihi nullus erat nec prodigus ore"
            },
            {
                "verse": "Pollio restituit arvula rapta mihi."
            },
            {
                "verse": "Ergo qui poteram turbato pectore sortem"
            },
            {
                "verse": "Et genus et mores commemorare tuos?"
            },
            {
                "verse": "At cecini, dices, ad magni Caesaris urnam:"
            },
            {
                "verse": "Sic defectus olor morte premente canit."
            },
            {
                "verse": "Crede mihi, incultis sterilescunt vitibus uvae"
            },
            {
                "verse": "Nec segetes reddit non bene cultus ager."
            }
        ],
        [
            {
                "verse": "Astra pius Caesar pacato ascendit ab orbe"
            },
            {
                "verse": "Talis vita fuit, qualis et interitus."
            }
        ],
        [
            {
                "verse": "Ecce iam montes nivibus liquescunt,"
            },
            {
                "verse": "Glaeba iam putris zephyro movente"
            },
            {
                "verse": "Solvitur, cunctis vigor et venustas"
            },
            {
                "verse": "Rebus inesse"
            },
            {
                "verse": "Cernitur; merces parat inquietus"
            },
            {
                "verse": "Littore et siccas machinis carinas"
            },
            {
                "verse": "Nauta deducit celer et perosus"
            },
            {
                "verse": "Ocia currit,"
            },
            {
                "verse": "Sive qua saevis Arar et Garumna"
            },
            {
                "verse": "Defluunt undis Rhodanusque velox,"
            },
            {
                "verse": "Sive qua Syrtis vada criminosae"
            },
            {
                "verse": "Cogit harenae,"
            },
            {
                "verse": "Sive qua Tigris patriaeque consors"
            },
            {
                "verse": "Lambit Euphrates populos beatos."
            },
            {
                "verse": "Rusticus fortes rigido iuvencos"
            },
            {
                "verse": "Iungit aratro,"
            },
            {
                "verse": "Miles accepto sagulo atque vallo"
            },
            {
                "verse": "Sarcinis lectis inimicus hostem"
            },
            {
                "verse": "Fortis invadit fluidoque manant"
            },
            {
                "verse": "Funera tabo."
            },
            {
                "verse": "Ergo quid Caesar, quid agat venusta"
            },
            {
                "verse": "Caesaris proles, modulare Clio."
            },
            {
                "verse": "Ille secretos penitus meatus"
            },
            {
                "verse": "Intrat Olympi;"
            },
            {
                "verse": "Stella quae nato faveat, quis ortus"
            },
            {
                "verse": "Aptior bello meditatur atque"
            },
            {
                "verse": "Mente praesenti meliora nectit"
            },
            {
                "verse": "Postera lapsis."
            },
            {
                "verse": "Caesar occulti bonus est aruspex,"
            },
            {
                "verse": "Non egens fibris ovium boumve,"
            },
            {
                "verse": "Sed nec apprensa regione coeli"
            },
            {
                "verse": "Praepete penna."
            },
            {
                "verse": "Distat hinc multum generosa proles"
            },
            {
                "verse": "Caesaris cura studioque, et alta"
            },
            {
                "verse": "Calle diverso petit ociosi"
            },
            {
                "verse": "Regna Tonantis."
            },
            {
                "verse": "Hic Theramnaeos superat gemellos,"
            },
            {
                "verse": "Cessit Alcidesque feroxque Bacchus,"
            },
            {
                "verse": "Nec minus tetrae domitor Medusae"
            },
            {
                "verse": "Atque Chimaerae."
            },
            {
                "verse": "Ergo collectas lituo phalanges"
            },
            {
                "verse": "Ducere in Martem parat et rebelles"
            },
            {
                "verse": "Pannones aequo superare bello"
            },
            {
                "verse": "Alite dextro:"
            },
            {
                "verse": "Qualis in coelo superum cohortes"
            },
            {
                "verse": "Thracius quondam deus ordinatim"
            },
            {
                "verse": "Laetus instruxit dedit et feroci"
            },
            {
                "verse": "Signa Typhoeo,"
            },
            {
                "verse": "Phoebe (si recte memini) canoro"
            },
            {
                "verse": "Aere mutaras citharam nec arcu"
            },
            {
                "verse": "Sordidus tota penitus fugasti"
            },
            {
                "verse": "Mole Gigantas,"
            },
            {
                "verse": "Iupiter summa iaculans ab arce"
            },
            {
                "verse": "Pelion telo ruit atque Olympum."
            },
            {
                "verse": "Hei mihi haud fas est homini deorum"
            },
            {
                "verse": "Sceptra tenere!"
            },
            {
                "verse": "Pannon infelix miseret tui me;"
            },
            {
                "verse": "Non vides, quae te maneat ruina?"
            },
            {
                "verse": "Iure nec certo, nec adhuc probante"
            },
            {
                "verse": "Numine pugnas."
            },
            {
                "verse": "Antequam Maiae redeant Calendae,"
            },
            {
                "verse": "Undique accensam patriam videbis"
            },
            {
                "verse": "Marte, Vulcano, fame, caede, luctu,"
            },
            {
                "verse": "Milite nostro."
            },
            {
                "verse": "Anne iam nosti dominum Quiritum,"
            },
            {
                "verse": "Quem graves aiunt domuisse Belgas,"
            },
            {
                "verse": "Nota num virtus Iacobi et artes"
            },
            {
                "verse": "Christophoreae?"
            },
            {
                "verse": "Scimus aspersum caput atque manes"
            },
            {
                "verse": "Mathiae invisos superis et Albam"
            },
            {
                "verse": "Esse sub magni ditione sceptri"
            },
            {
                "verse": "Maximiani."
            },
            {
                "verse": "Ista te iusti monuere Divi,"
            },
            {
                "verse": "Ut semel scires quid agas, quid ultra"
            },
            {
                "verse": "Proderis: solves meritas fluenti"
            },
            {
                "verse": "Sanguine poenas."
            },
            {
                "verse": "Nam deum semper pede negligenti"
            },
            {
                "verse": "Ira praecedit graviusque tanto"
            },
            {
                "verse": "Plectitur sons, quo mala longiori"
            },
            {
                "verse": "Distulit aevo."
            }
        ],
        [
            {
                "verse": "Quam sibi Threicius devinxit Iasona vates,"
            },
            {
                "verse": "Venit ubi Aesonias aurea lana domos,"
            },
            {
                "verse": "Tam tibi divino debet pro carmine Caesar,"
            },
            {
                "verse": "Riccarde, Ausoniae fama futura lyrae."
            },
            {
                "verse": "Ut qui sponte sua claro petit astra volatu,"
            },
            {
                "verse": "Carmine dicatur celsior ire tuo."
            }
        ],
        [
            {
                "verse": "Tot nova iam nostro venere volumina seclo,"
            },
            {
                "verse": "Ut queat haec unus volvere nemo satis."
            },
            {
                "verse": "Quisquis iter faciet, veterum sibi, Marce, relicto"
            },
            {
                "verse": "Tramite de recta deviat ille via."
            }
        ],
        [
            {
                "verse": "Nostra nec immerito laetantur tempora, Caesar,"
            },
            {
                "verse": "Cum tot honestentur vatibus ingenuis,"
            },
            {
                "verse": "Ut, quoniam tantum bacchantur bella per orbem,"
            },
            {
                "verse": "Sint qui facta ducum, qui tua gesta comant."
            },
            {
                "verse": "Qui tamen hos inter divino concitus Aestro"
            },
            {
                "verse": "Nescio quid maius conderet Iliade"
            },
            {
                "verse": "Ricardus fuerit, Trasimeni natus ad undas,"
            },
            {
                "verse": "Qui canit heroo Norica bella pede."
            },
            {
                "verse": "Cui si quae praestas, servaveris ocia, Caesar:"
            },
            {
                "verse": "Redduntur -dices- tempora Vergilii."
            }
        ],
        [
            {
                "verse": "Conditus hic ego sum decus ac nova gloria vatum,"
            },
            {
                "verse": "Paulus Amaltheus, prima favilla domus."
            },
            {
                "verse": "Quem Nao progenuit, coluit sacer Ordo Minorum"
            },
            {
                "verse": "Nec minus immensi pagina sacra Dei."
            },
            {
                "verse": "Caesaris Austriaci dum carmine gesta reponit,"
            },
            {
                "verse": "Heu! procul a patria mors violenta rapit."
            }
        ],
        [
            {
                "verse": "Captos ludit amor, titubanteis reddit Iacchus"
            },
            {
                "verse": "Praecipitat socios turpis amicitia:"
            },
            {
                "verse": "Perfidus efficitur, lucro qui gaudet avarus,"
            },
            {
                "verse": "Pauperie premitur ludere siquis amat."
            },
            {
                "verse": "His evitatis, medium quicumque tenebit,"
            },
            {
                "verse": "Hic merito felix, Paule, vocandus erit."
            }
        ],
        [
            {
                "verse": "Moriger hic equus est, quantum conspeximus ullum,"
            },
            {
                "verse": "Currit, si moneam, meque iubente manet."
            },
            {
                "verse": "Praeterea, incedit dum saxa per aspera, nobis"
            },
            {
                "verse": "Non hic, Paule, minus, quam timet ipse sibi."
            },
            {
                "verse": "Quanti, quaeso, putas sonipes emeretur amicus,"
            },
            {
                "verse": "Cui domini vita est quam sua cara magis?"
            }
        ],
        [],
        []
    ]
}