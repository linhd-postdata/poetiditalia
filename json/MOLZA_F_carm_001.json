{
    "author": "Francesco Maria Molza",
    "title": "carmina",
    "url": "http://www.poetiditalia.it/texts/MOLZA_F|carm|001",
    "text": [
        [
            {
                "verse": "Quale solet vitrei modulari ad fluminis undas"
            },
            {
                "verse": "Carmen olor quando fata severa vocant,"
            },
            {
                "verse": "Tale chely Seraphin plectroque insignis eburno"
            },
            {
                "verse": "Ardua Parnasi dum iuga forte colit."
            },
            {
                "verse": "Carmine quo Dryades sicco pede, Naides udo"
            },
            {
                "verse": "Perplaudunt choreas, capripedesque Dei,"
            },
            {
                "verse": "Quoque immota diu tenuere cacumina quercus,"
            },
            {
                "verse": "Flumina vel cursus continuere suos;"
            },
            {
                "verse": "Quin etiam niveae compulsus amore iuvencae"
            },
            {
                "verse": "A pugna taurus saepe retentus abit,"
            },
            {
                "verse": "Et Nysum fugiens per devia Scylla furentem"
            },
            {
                "verse": "Oblita est vitae consuluisse fuga,"
            },
            {
                "verse": "Et Phoebus tandem secretis excitus antris"
            },
            {
                "verse": "Suspensasque aures oraque aperta tenet."
            },
            {
                "verse": "Ecce modo ut digitis, modo pectine tangit eburno"
            },
            {
                "verse": "Auratae Seraphin consona fila lyrae:"
            },
            {
                "verse": "Obstupuit Phoebus numeris pellectus et arte,"
            },
            {
                "verse": "Seque Iovis subito contulit ante pedes"
            },
            {
                "verse": "Atque ait: \"O genitor, cur coelo dignus et astris"
            },
            {
                "verse": "Ut careat pateris nectare et ambrosia?"
            },
            {
                "verse": "Audii ego et nostras tenuit concentibus aures:"
            },
            {
                "verse": "O pater, o quale stillat ab ore melos!"
            },
            {
                "verse": "Ille est ille, inquam, quem totus hon capit orbis:"
            },
            {
                "verse": "Si non Phoebus eram, me esse velim Seraphin."
            },
            {
                "verse": "Quin etiam superum liceat mihi pace fateri,"
            },
            {
                "verse": "Dignus cui cedat contio multa poli\"."
            },
            {
                "verse": "Tunc pater omnipotens precibus persuasus ab istis"
            },
            {
                "verse": "Annuit, et nati sint rata dicta iubet."
            },
            {
                "verse": "Divino ecce igitur sunt fila resecta poetae"
            },
            {
                "verse": "Et tanto tellus expoliata bono est."
            },
            {
                "verse": "Sicque choros inter Seraphin sedesque beatas"
            },
            {
                "verse": "Accitus, nostras ridet et odit opes:"
            },
            {
                "verse": "Auditi gemitus supra Garamantas et Indos"
            },
            {
                "verse": "Ardentesque plagas, usque et ad antipodas;"
            },
            {
                "verse": "Illum quin etiam Poeni ingemuere leones,"
            },
            {
                "verse": "Hyrcanae tigres, Sarmaticaeque ferae;"
            },
            {
                "verse": "Et nemora et sylvas posuisse cacumina fertur,"
            },
            {
                "verse": "Et potu ac herbis abstinuisse greges;"
            },
            {
                "verse": "Obtusaque acie conspecta errare sereno"
            },
            {
                "verse": "Astra polo, ac aer, intremuitque mare."
            },
            {
                "verse": "At non ista queunt fatorum avertere legem,"
            },
            {
                "verse": "Suprema heu quoniam stat sua cuique dies."
            },
            {
                "verse": "Donec erunt ignes arcusque Cupidinis arma"
            },
            {
                "verse": "Dicentur numeri, culte poeta, tui."
            },
            {
                "verse": "Et quamvis rigidae sint cuncta obnoxia morti"
            },
            {
                "verse": "Sola tamen virtus libera colla gerit."
            }
        ],
        [
            {
                "verse": "Ignote o vortex, undis pluvialibus aucte"
            },
            {
                "verse": "Atque idem fallax cum fera saevit hiems,"
            },
            {
                "verse": "Tuque, o si qua tenes obscuri gurgitis undas"
            },
            {
                "verse": "Nais, et exiguus numina rivus habet,"
            },
            {
                "verse": "Quo voscunque loco, Tybur sed propter amaenum,"
            },
            {
                "verse": "Seu Labicani qua via trita soli,"
            },
            {
                "verse": "Seu qua vorticibis rapidis ferit aequora Thybris,"
            },
            {
                "verse": "Stringitis irriguis littora flexa vadis,"
            },
            {
                "verse": "Postquam Romanae per vos facundia linguae"
            },
            {
                "verse": "Concidit, et sacri languit oris honos,"
            },
            {
                "verse": "Et qui vix firmos artus, viridemque iuventam"
            },
            {
                "verse": "Induerat vestro hoc raptus ab amne puer,"
            },
            {
                "verse": "Omne decus saevae tollatur funditus undae,"
            },
            {
                "verse": "Et retro versas lympha recurrat aquas,"
            },
            {
                "verse": "Parvaque muscoso tabescant flumina in antro,"
            },
            {
                "verse": "Arentem ut nequeant pellere fonte sitim,"
            },
            {
                "verse": "Sed glebam inde avidus convellat vomere arator,"
            },
            {
                "verse": "Diducatque udo iugera longa solo."
            },
            {
                "verse": "Siqua tamen, canis stillat cum montibus humor,"
            },
            {
                "verse": "Auxerit infidos mobilis unda lacus,"
            },
            {
                "verse": "Non illis, acres aestus cum accenderit agris"
            },
            {
                "verse": "Delius, et pluvium flagitat herba Iovem,"
            },
            {
                "verse": "Defendant rapidos implexa umbracula soles"
            },
            {
                "verse": "Nullaque det tenerum graminis herba torum."
            },
            {
                "verse": "Non ripas circum ramis viridantibus alni"
            },
            {
                "verse": "Subiiciant sese, fronde nec uda salix,"
            },
            {
                "verse": "Non violae molles immortalesque amaranthi,"
            },
            {
                "verse": "Canaque non vernis lilia mixta rosis,"
            },
            {
                "verse": "Sed vepres tantum inculti atque horrens paliurus,"
            },
            {
                "verse": "Proveniantque atro dira aconita solo."
            },
            {
                "verse": "Quos in serta iuvet texisse nitentia flores"
            },
            {
                "verse": "Hinc alio dulces quaerite Hamadryades,"
            },
            {
                "verse": "Nec vos candenteis artus posuisse sub unda,"
            },
            {
                "verse": "Nec iuvet infamem sumere fontis aquam."
            },
            {
                "verse": "At tu Celse, animi quondam pars maxima nostri,"
            },
            {
                "verse": "Cuius in aeternam lumina noctem abeunt,"
            },
            {
                "verse": "Postquam dura quies et inexorabile fatum"
            },
            {
                "verse": "Oppressere animi tot bona rara tui;"
            },
            {
                "verse": "Nec licet has iterum sine te, quas odimus, auras"
            },
            {
                "verse": "Carpere, nec fletus ferrea pensa movent,"
            },
            {
                "verse": "Aspice qui coeant moesti ad tua funera vates,"
            },
            {
                "verse": "Utque iuvet lachrymis invigilare piis:"
            },
            {
                "verse": "Maximus en tumulo vates Phoebique sacerdos"
            },
            {
                "verse": "Vida Aganippeum pollice tangit ebur;"
            },
            {
                "verse": "Ille tuum involvi nomen caligine opaca"
            },
            {
                "verse": "Non sinit, et magno digna Marone sonat,"
            },
            {
                "verse": "Cui mitis Gybertus adest, tenebrasque sepulchro"
            },
            {
                "verse": "Differt, et doctas convocat Aonidas."
            },
            {
                "verse": "Me quoque perpetuo versatum turbine rerum"
            },
            {
                "verse": "Isthaec pauca iubet dicta referre dolor."
            },
            {
                "verse": "I puer, aetherias sedes, numerumque Deorum"
            },
            {
                "verse": "Aucture, atque hauri quas damus ore preces,"
            },
            {
                "verse": "Quique olim nostris fulgebas Lucifer oris,"
            },
            {
                "verse": "Ipse idem condens lumina vesper, abi."
            }
        ],
        [
            {
                "verse": "Hunc venerare, hospes, tumulum, lachrymisque profusis"
            },
            {
                "verse": "Dona feras moesta moestus et ipse manu:"
            },
            {
                "verse": "Immitis Lachesis primo sub flore iuventae"
            },
            {
                "verse": "Mellini huic Celsi contegere ossa dedit."
            },
            {
                "verse": "Mors iuvenem (o vanas nimium spes!) improba adegit"
            },
            {
                "verse": "Ignotis vitam ponere vorticibus,"
            },
            {
                "verse": "Ne foret aut Sophiae coleret qui puriter hortos,"
            },
            {
                "verse": "Aut patrio nosset qui intonuisse foro."
            },
            {
                "verse": "Sunt tamen haec duri, puer o, solatia casus,"
            },
            {
                "verse": "Quod tecum elata est funere Roma pari,"
            },
            {
                "verse": "Quod Vaticanus deflerit Iuppiter et te"
            },
            {
                "verse": "Exposcat lachrymis numina avara piis."
            }
        ],
        [
            {
                "verse": "Excitet oceanus quicquid pater alluit undis,"
            },
            {
                "verse": "Et totum pubes te tua Rhene bibat,"
            },
            {
                "verse": "Non minus Italiae stabit decus, ignea dum vis"
            },
            {
                "verse": "E Cursi docto fulminis ore cadet:"
            },
            {
                "verse": "Sic Iovis immoto consurgens robore quercus"
            },
            {
                "verse": "Contemnit Boreas, debilitatque Notos."
            }
        ],
        [
            {
                "verse": "Excessere truces Italo de littore Turcae,"
            },
            {
                "verse": "Versaque praecipiti terga dedere fugae,"
            },
            {
                "verse": "Qui modo traiecto numerosa classe profundo,"
            },
            {
                "verse": "Vastabant fines, Appula terra, tuos."
            },
            {
                "verse": "Quo terrore omnis trepidavit ab Alpibus usque"
            },
            {
                "verse": "Ad superum infernumque Ausonis ora mare:"
            },
            {
                "verse": "Tuque elate iugis pater Apennine nivosis"
            },
            {
                "verse": "Nutasti, et trepido territus amne Padus."
            },
            {
                "verse": "Sed vani cecidere metus: audacia cessit"
            },
            {
                "verse": "Hostibus, et saevas deposuere minas."
            },
            {
                "verse": "Nam simul Austriades invicto milite Caesar"
            },
            {
                "verse": "Explicuit, vires opposuitque suas,"
            },
            {
                "verse": "Selectasque acies Italorum, et robur Iberum,"
            },
            {
                "verse": "Et trepidis numen rebus, opemque tulit,"
            },
            {
                "verse": "Excessere truces Italo de littore Turcae,"
            },
            {
                "verse": "Versaque praecipiti terga dedere fugae."
            },
            {
                "verse": "Qui modo Romanamque urbem delere parabant,"
            },
            {
                "verse": "Barbaraque in Latio ponere castra solo,"
            },
            {
                "verse": "Non expectata petierunt aequora pugna,"
            },
            {
                "verse": "Versaque praecipiti terga dedere fugae."
            },
            {
                "verse": "Utque olim vasti calcator Persa profundi"
            },
            {
                "verse": "Amissa trepidum classe relegit iter,"
            },
            {
                "verse": "Haud secus ex Italo cedentes littore Turcae,"
            },
            {
                "verse": "Perculsi foedo vilia corda metu,"
            },
            {
                "verse": "Vela Noto, remos undis, coepta irrita ventis,"
            },
            {
                "verse": "Versaque praecipiti terga dedere fugae."
            }
        ],
        [
            {
                "verse": "Nuper Tarpeias repetitis ictibus arces"
            },
            {
                "verse": "Impulit ardenti quod pater ipse manu,"
            },
            {
                "verse": "Quodque idem media nimborum in nocte refulsit"
            },
            {
                "verse": "Stellarum cinctus, conspicuusque choro,"
            },
            {
                "verse": "Et tibi quod flagrans pinus mole excidit alta,"
            },
            {
                "verse": "Haec quoque nocturnis ignibus usta Iovis,"
            },
            {
                "verse": "Paulle, tibi optatam portendunt numina Pacem,"
            },
            {
                "verse": "Adventum magnae testificata Deae."
            },
            {
                "verse": "Sume animos, pacata secas pater aequora: malo"
            },
            {
                "verse": "Nil opus est, tuta nat tibi puppis aqua."
            }
        ],
        [
            {
                "verse": "Delia, quam sicco properans canit ore viator"
            },
            {
                "verse": "Et minuit longae taedia mille viae,"
            },
            {
                "verse": "Dum patrias repetit sedes formosus Alexis,"
            },
            {
                "verse": "Aspires placido numine Diva precor,"
            },
            {
                "verse": "Neve illi molles urantur sole capilli,"
            },
            {
                "verse": "Detrahat aut solitum pulvis et ipse decus,"
            },
            {
                "verse": "Ambrosiae exudes tenui pro rore liquorem,"
            },
            {
                "verse": "Quo matutinum te duce carpat iter."
            }
        ],
        [
            {
                "verse": "Sol pater, aetherea cuius sub lampade foetus"
            },
            {
                "verse": "Concipit, et varias terra ministrat opes,"
            },
            {
                "verse": "In virides cernis quae iam procumbere ramos"
            },
            {
                "verse": "Poma diu, et curvo stipite nixa geri,"
            },
            {
                "verse": "Pulcher Alexis abest patriis dum longius oris,"
            },
            {
                "verse": "Illi pendebunt sepibus ista suis:"
            },
            {
                "verse": "Tu face ne nimio tandem violentur ab aestu,"
            },
            {
                "verse": "Neu rapido ad terram frigore lapsa cadant."
            }
        ],
        [
            {
                "verse": "Haec tibi, magna Ceres, Daphnis iam messe peracta"
            },
            {
                "verse": "Affixit foribus spicea dona tuis."
            },
            {
                "verse": "Tu, Dea, fac illi iacto de semine rursus"
            },
            {
                "verse": "Falcem hebetent valida gramina secta manu."
            }
        ],
        [
            {
                "verse": "Hos Musis in serta Maro fragrantia flores"
            },
            {
                "verse": "Dedicat, et dulcis pocula bina meri,"
            },
            {
                "verse": "Quas olim faciles primis expertus ab annis,"
            },
            {
                "verse": "Hybla, tuum vatem vicit, et Ascra tuum."
            },
            {
                "verse": "Nunc magni redit exuvias indutus Homeri,"
            },
            {
                "verse": "Vos triplici heroi cingite fronde comam:"
            },
            {
                "verse": "Este Deae memores, vestris ut maximus olim"
            },
            {
                "verse": "Consiliis Graias fregerit unus opes."
            }
        ],
        [
            {
                "verse": "Caesaris excitus lacrymis Farnesius heros"
            },
            {
                "verse": "Cum modo mutatis inveheretur equis"
            },
            {
                "verse": "Atque illam afferret speciem, qua maximus orbi"
            },
            {
                "verse": "Praesidet, et terras numine replet avus,"
            },
            {
                "verse": "Obstupuit gemino perculsus nomine Iberus"
            },
            {
                "verse": "Et secum hos rauco mox dedit ore sonos:"
            },
            {
                "verse": "\"Parce, minus Caesar tua nos si incommoda tangunt,"
            },
            {
                "verse": "Queis tam praesentis cernimus ora Dei\"."
            }
        ],
        [
            {
                "verse": "Hippolytum Medica cernis qui gente viator,"
            },
            {
                "verse": "Et iuvenem ignota veste nitere vides,"
            },
            {
                "verse": "Cur ostro tectus non sit si forte requiris,"
            },
            {
                "verse": "Accipe et haec placida perlege mente precor."
            },
            {
                "verse": "Danubii ad ripas his quondam cultibus acrem"
            },
            {
                "verse": "Summovit Turcam finibus Ausoniis,"
            },
            {
                "verse": "Ultima Bactra olim viresque Orientis, et Indum"
            },
            {
                "verse": "In nostrum veheres cum, Solimane, caput."
            },
            {
                "verse": "Iure igitur sumtis colitur dux maximus armis,"
            },
            {
                "verse": "Quorum praesidio libera turba sumus."
            },
            {
                "verse": "Ipsum alias decuere sacrae redimicula mitrae,"
            },
            {
                "verse": "Et pressit flavas infula pura comas."
            },
            {
                "verse": "Hinc diversa novos dispensant tempora cultus:"
            },
            {
                "verse": "Tu modo victorem ter veneratus abi."
            }
        ],
        [
            {
                "verse": "Hoc quondam eversum ligno Pater optimus orbem"
            },
            {
                "verse": "Sustulit, humanum restituitque genus,"
            },
            {
                "verse": "Ut conspersa Dei sacro Crux alma cruore"
            },
            {
                "verse": "Vel magnis possit regibus esse decus."
            },
            {
                "verse": "Sidera fulsit apex, radice in Tartara fertur,"
            },
            {
                "verse": "Hoc latus Eoos, hoc fovet Hesperios."
            },
            {
                "verse": "Quisquis es, hanc tecum mortales tolle per undas:"
            },
            {
                "verse": "Inscia naufragii ligna trabemque vides."
            }
        ],
        [
            {
                "verse": "Sidera dum repetit Clemens, terrisque relictis"
            },
            {
                "verse": "In sibi iam parta collocat arce pedem,"
            },
            {
                "verse": "Subducunt caelum nubes, et nocte coorta"
            },
            {
                "verse": "Proluvies foedis imbribus arva premit."
            },
            {
                "verse": "Caeruleus tumido Tiberis caput abdidit alveo,"
            },
            {
                "verse": "Et formidatis flumina laxat aquis."
            },
            {
                "verse": "Scilicet et fluvios dolor attigit, ipsaque funus"
            },
            {
                "verse": "Certatim ducunt moesta elementa novum."
            }
        ],
        [
            {
                "verse": "Hunc tibi, Phoebe pater, lunata fronte iuvencum,"
            },
            {
                "verse": "Tibris qua undoso largius amne fluit,"
            },
            {
                "verse": "Alcimedon iactata alte post terga securi"
            },
            {
                "verse": "Mactat, et in sacros porricit exta focos."
            },
            {
                "verse": "Tu si saevitum est satis, et si caedis abunde,"
            },
            {
                "verse": "Poenarum exsolvit si tibi Roma satis,"
            },
            {
                "verse": "Illuviem hanc expelle, inimicaque tela retunde,"
            },
            {
                "verse": "Et melius Turcas mitte perire feros,"
            },
            {
                "verse": "Qui cinxisse Rhodon perstant nunc fortibus armis"
            },
            {
                "verse": "Dilectam, et cives perdere classe tuos."
            }
        ],
        [
            {
                "verse": "Alcidae magni spoliis dum laetus opimis"
            },
            {
                "verse": "Substrata in molli pelle quiescit Amor,"
            },
            {
                "verse": "Languenti puero fessos sopor occupat artus,"
            },
            {
                "verse": "Et molles differt aura benigna comas."
            },
            {
                "verse": "Quem temere inventum spoliis dum forte Lycoris"
            },
            {
                "verse": "Exuit, et rapta lampade culta nitet:"
            },
            {
                "verse": "\"Saeva dolos frustra indomito componis Amori\","
            },
            {
                "verse": "Dixit, et inspecta saxeus obriguit."
            }
        ],
        [
            {
                "verse": "Eridani in ripis Avalus tibi, Iuppiter, alta"
            },
            {
                "verse": "In quercu hostiles dum sacrat exuvias,"
            },
            {
                "verse": "Quaque ferox vicit, regum ter magne Feretri,"
            },
            {
                "verse": "Suspendit valida dona revulsa manu,"
            },
            {
                "verse": "Tu pater ipse tuas spoliis nunc suspice silvas:"
            },
            {
                "verse": "Nil tibi non victrix iam dabit ista manus."
            }
        ],
        [
            {
                "verse": "Argutum inclusi iunco tibi, Delia, gryllum,"
            },
            {
                "verse": "Cuius saepe mihi munere parta quies."
            },
            {
                "verse": "Nam mihi nec somnum veniens cum duceret Auster,"
            },
            {
                "verse": "Argento vel quae purior unda gemit,"
            },
            {
                "verse": "Hic veterem instaurans propius de more querelam"
            },
            {
                "verse": "Plus venti, et lymphae murmure plus potuit."
            },
            {
                "verse": "Mox etiam maiora feres, cum messe peracta"
            },
            {
                "verse": "Capreolus nostri pignus amoris erit."
            }
        ],
        [
            {
                "verse": "Farnesi rapidae domino venante lacaenae"
            },
            {
                "verse": "Commorant celeres per iuga summa feras."
            },
            {
                "verse": "Forte superveniens iuveni cum Delia dextra"
            },
            {
                "verse": "Impubi obstupuit, obstupuitque gena."
            },
            {
                "verse": "\"Et me quam Latmi, dixit, nunc poenitet alti!"
            },
            {
                "verse": "Hoc poteram melius Endimione capi\"."
            }
        ],
        [
            {
                "verse": "Quam bene confugit virgo in tua tecta, Coloti!"
            },
            {
                "verse": "Non alio poterat tutior esse loco."
            },
            {
                "verse": "Iam tua numen habet Nympha, et te praeside Virgo"
            },
            {
                "verse": "Incipit Aoniis vatibus esse liquor."
            }
        ],
        [
            {
                "verse": "Victor Alexander sumptis dum fulminat armis,"
            },
            {
                "verse": "Angusto gemuit se nimis orbe premi."
            },
            {
                "verse": "Hoc tu quam melius! cuius iam sceptra veretur"
            },
            {
                "verse": "Hic radii quicquid Vulpius ambit ope."
            }
        ],
        [
            {
                "verse": "Hippolyto Dictynna feras, Erycina lepores,"
            },
            {
                "verse": "Vertice nata artes, dat Iovis uxor opes."
            },
            {
                "verse": "Dat superum pater ipse togam, dat belliger ensem,"
            },
            {
                "verse": "Quo petat in nostros qui feret arma Deos,"
            },
            {
                "verse": "Moenia quo Turcam cingentem Norica flammis"
            },
            {
                "verse": "Aversum turpi cogat abire fuga."
            },
            {
                "verse": "Certatim iuveni Dii dant sua dona: salutem"
            },
            {
                "verse": "Nemo sed affecto, tu nisi Phoebe, dabit."
            },
            {
                "verse": "Quin melius vivo vitam des, Phoebe, perennem,"
            },
            {
                "verse": "Quam tuus extincto filius ante dedit:"
            },
            {
                "verse": "Ille suae placuit soli solo ore novercae,"
            },
            {
                "verse": "Hic virtute placet regibus ac populis."
            },
            {
                "verse": "Hoc facias, Rodani atque Tagi rogat accola et Istri,"
            },
            {
                "verse": "Cuius hic hostili sanguine tinxit aquas,"
            },
            {
                "verse": "Hoc Roma, hoc Clemens, cui seu petis ardua, seu tuis"
            },
            {
                "verse": "Prona premis, toto par nihil orbe vides."
            }
        ],
        [
            {
                "verse": "Flagrati cineres si nunc, Catilina, videres"
            },
            {
                "verse": "Imperii, et Latium consenuisse decus,"
            },
            {
                "verse": "Tarpeiasque arces oculis, Capitoliaque alta"
            },
            {
                "verse": "Perlegeres, et quae longa ruina tegit,"
            },
            {
                "verse": "Protinus exclames: \"Odiis exercita Divum,"
            },
            {
                "verse": "Roma, manus tantum quae potuere nefas?"
            },
            {
                "verse": "Quam melius nostris cecidisses icta procellis!"
            },
            {
                "verse": "Haud alia fueras digna perire manu\"."
            }
        ],
        [
            {
                "verse": "Candentem indutus cygnum dum Iuppiter ardens"
            },
            {
                "verse": "Dilecto Ledae serperet in gremio,"
            },
            {
                "verse": "Iuno ait: \"Humanos potius mihi sumpseris artus,"
            },
            {
                "verse": "Quisquis in hac falsa ludis adulter ave;"
            },
            {
                "verse": "Vel mea purpurea canescant pectora pluma,"
            },
            {
                "verse": "Hac mihi sit cupiam lege colendus amor\"."
            }
        ],
        [
            {
                "verse": "Candenti expressam saxo, somnoque iacentem,"
            },
            {
                "verse": "Qua fluitat querulo garrula lympha pede,"
            },
            {
                "verse": "Ut primum agnovit se se Venus aurea, tales"
            },
            {
                "verse": "Subridens roseo protulit ore sonos:"
            },
            {
                "verse": "\"Ipsa ego sum fateor duris his cautibus orta:"
            },
            {
                "verse": "Nil mihi iam tecum est aequoris unda, vale\"."
            }
        ],
        [
            {
                "verse": "Spiranti ductam spectans se marmore Cypris,"
            },
            {
                "verse": "Dispergit rorem qua levis unda sacrum:"
            },
            {
                "verse": "\"Cui nudos, dixit, detexi corporis artus,"
            },
            {
                "verse": "Aut cui tantum de me artifici licuit?"
            },
            {
                "verse": "Haud alio accubitu visens Amathunta, Paphonque"
            },
            {
                "verse": "Crediderim herboso ponere membra solo."
            },
            {
                "verse": "Lumina quae veritus prudens effingere caelo est,"
            },
            {
                "verse": "Aeterni occuluit clausa soporis ope\"."
            }
        ],
        [
            {
                "verse": "Ferrea rostra olim pressis erepta carinis,"
            },
            {
                "verse": "Quae Nili fractas testificantur opes,"
            },
            {
                "verse": "Ecce apibus parcis pandas praepandimus aulas:"
            },
            {
                "verse": "Congesto redolent, quis putet?, aera thymo."
            },
            {
                "verse": "Caesaris haec ingens laus est, quo vindice pacis"
            },
            {
                "verse": "Iucundos fructus arma inimica ferunt."
            }
        ],
        [
            {
                "verse": "Annus septimus appetit, sodales,"
            },
            {
                "verse": "Ex quo munere Tertius Deorum"
            },
            {
                "verse": "Terrarum sola Maximus gubernat,"
            },
            {
                "verse": "Quo rege ingenuas videtis artes"
            },
            {
                "verse": "Antiquam reparasse dignitatem,"
            },
            {
                "verse": "Et cunctas solito decore niti."
            },
            {
                "verse": "Multam nos igitur decet salutem"
            },
            {
                "verse": "Curis dicere, sensibus receptae"
            },
            {
                "verse": "Si quae nos stimulant proterviores."
            },
            {
                "verse": "Tum luce omnibus hac bonis cupita,"
            },
            {
                "verse": "Par est perpetuam madere noctem"
            },
            {
                "verse": "Vinoque, illecebrisque diffluentes."
            },
            {
                "verse": "Neretti, propera, novemque Musis"
            },
            {
                "verse": "Indicas subito solutiores"
            },
            {
                "verse": "Lusus, quos numeris Tibullianis,"
            },
            {
                "verse": "Peligno aut mage condiant lepore."
            },
            {
                "verse": "Tu rorantia largius ministres,"
            },
            {
                "verse": "Benti, pocula, providusque sicces,"
            },
            {
                "verse": "Quo mox fervidior tumente vena"
            },
            {
                "verse": "Scindas lacteolis superbientem"
            },
            {
                "verse": "Mammis iam nimium diu puellam,"
            },
            {
                "verse": "Subnixam male viribus genuque."
            },
            {
                "verse": "Forsan me Semeles puer iuvabit,"
            },
            {
                "verse": "Et fractos miseri fovebit artus:"
            },
            {
                "verse": "Quod tandem ut struerem libens relevi"
            },
            {
                "verse": "Omnes (quod potui) meri lagenas."
            }
        ],
        [
            {
                "verse": "Quod miles modo marte tuus pugnavit iniquo,"
            },
            {
                "verse": "Turpi terga fugae nec tamen ille dedit,"
            },
            {
                "verse": "Sors illud, virtus dedit hoc, quae invicta tuorum,"
            },
            {
                "verse": "Maxime, per te animis usque et ubique nitet."
            },
            {
                "verse": "Sic Lacedaemonii, sic pugnavere Quirites,"
            },
            {
                "verse": "Scilicet alta tui sic patris arma monent."
            }
        ],
        [
            {
                "verse": "Tunc cum sola tibi, Mavors, Cytherea placebat,"
            },
            {
                "verse": "Solus eras tanto dignus amore Deae:"
            },
            {
                "verse": "Non erat in caelo formosior ulla Dione,"
            },
            {
                "verse": "Nec tibi par superum viribus ullus erat."
            },
            {
                "verse": "At nunc Roma tui manibus fundata Quirini"
            },
            {
                "verse": "Mille parit Martes, mille parit Veneres."
            }
        ],
        [
            {
                "verse": "Quae miseros olim saevis torquebat amantes"
            },
            {
                "verse": "Ignibus, et patriis Graia puella dolis,"
            },
            {
                "verse": "Hic molles choreas, tenerosque reponit amores,"
            },
            {
                "verse": "Legibus intactae vivere certa Deae."
            },
            {
                "verse": "Sic quondam Phrygiae victrix in vallibus Idae"
            },
            {
                "verse": "Nunc Romae vero iudice victa Venus."
            }
        ],
        [
            {
                "verse": "Egelidi salvete lacus muscoque virete,"
            },
            {
                "verse": "Vestraque sit puris dulcior unda favis."
            },
            {
                "verse": "Ac veluti insignit multo vos nomine princeps"
            },
            {
                "verse": "Vester, ab Eois notus ad Hesperios,"
            },
            {
                "verse": "Vos illi tumidos fluctus lenite vicissim,"
            },
            {
                "verse": "Et blanda errantes pervolet aura rates,"
            },
            {
                "verse": "Et facite in vestris si fors piscabitur undis,"
            },
            {
                "verse": "In iacta ut multus retia piscis eat."
            }
        ],
        [
            {
                "verse": "Annua redierant Terti solennia, et ignes"
            },
            {
                "verse": "Urbs septem extulerat collibus alta suis,"
            },
            {
                "verse": "Intonat ecce tibi laeva cum Iuppiter arce,"
            },
            {
                "verse": "Et caelum flammis occupat aethereis."
            },
            {
                "verse": "Cedite mortales divinis ignibus ignes,"
            },
            {
                "verse": "Et cessent gemitus aera ciere graves:"
            },
            {
                "verse": "Ipse Deus Paulli summos testatur honores,"
            },
            {
                "verse": "Emicat, et festos curat obitque dies."
            }
        ],
        [
            {
                "verse": "Accipe decoctas niveis tibi solibus uvas,"
            },
            {
                "verse": "Farcta puellari bina canistra manu,"
            },
            {
                "verse": "Servatasque tuos paulatim confice in usus,"
            },
            {
                "verse": "Ora ferens dum nos tristia visit hyems."
            },
            {
                "verse": "Maffaeique memor, venientem dicito in annum,"
            },
            {
                "verse": "Impleat haec pingues vitis amoena lacus."
            },
            {
                "verse": "Sic tibi languenti decedat corpore pallor"
            },
            {
                "verse": "Buxeus, et salvum iam mea dona petant."
            }
        ],
        [
            {
                "verse": "Lascaris hic situs est Ianus, quo sospite Graium"
            },
            {
                "verse": "Res olim fractae non potuere capi."
            },
            {
                "verse": "Hic etenim in Latium dilectas Palladi Athenas"
            },
            {
                "verse": "Detulit, et gemino mox dedit ore loqui."
            },
            {
                "verse": "Saepe etiam regumque animos, populosque feroces"
            },
            {
                "verse": "Cecropio flexit tum sale, tum numeris."
            },
            {
                "verse": "Annosi donec confectum viribus aevi"
            },
            {
                "verse": "Exitio obrepens curva senecta dedit."
            },
            {
                "verse": "Felicem ante omnes solio qui pulsus avito"
            },
            {
                "verse": "Tam procul hic patria contegeretur humo!"
            }
        ],
        [
            {
                "verse": "Caesaris infausto depressam sidere classem"
            },
            {
                "verse": "Viderat e summa providus arce pater,"
            },
            {
                "verse": "Cum fratrem increpitans moestis sic vocibus inquit,"
            },
            {
                "verse": "Subdita quem ponti caerula regna tremunt:"
            },
            {
                "verse": "Quid superum magnis solus conatibus obstas"
            },
            {
                "verse": "Et perstas sanctum tollere velle caput?"
            },
            {
                "verse": "I tandem, et tellus quas non detrectat habenas,"
            },
            {
                "verse": "Indomitus quamvis, tu quoque disce pati\"."
            }
        ],
        [
            {
                "verse": "Iactatas nuper Lybicis quod videris undis"
            },
            {
                "verse": "Ipse has vento disperiisse rates,"
            },
            {
                "verse": "Ne demitte animos, his, Caesar, naufragus oris"
            },
            {
                "verse": "Erravit fato Troius ante Pater,"
            },
            {
                "verse": "Imperiumque orbis Lavina ad littora vexit,"
            },
            {
                "verse": "Romano ut caderes, Aphrica, pressa iugo."
            },
            {
                "verse": "Sic tecum haec ista quae nunc luctatur arena"
            },
            {
                "verse": "Fessa dabit victas, sors licet atra, manus."
            }
        ],
        [
            {
                "verse": "Eductam caelo mediis e fluctibus urbem"
            },
            {
                "verse": "Dum spectat concha Cypria vecta sua,"
            },
            {
                "verse": "Condita in aeternum flectens ad moenia cursum,"
            },
            {
                "verse": "Illo quo flammas ore ministrat, ait:"
            },
            {
                "verse": "\"Sum patriam mentita satis: vos littora Cypri"
            },
            {
                "verse": "Culta olim et nostris apta valete iocis\"."
            },
            {
                "verse": "Dixit, et infrenes medio in sermone iugales"
            },
            {
                "verse": "Abiungens, Venetis se Dea mersit aquis."
            }
        ],
        [
            {
                "verse": "Dux Pharia quamvis iaceas inhumatus arena,"
            },
            {
                "verse": "Non ideo fati est saevior ira tui:"
            },
            {
                "verse": "Indignum fuerat tellus tibi victa sepulcrum,"
            },
            {
                "verse": "Non decuit caelo te nisi, Magne, tegi."
            }
        ],
        [],
        [],
        [],
        [
            {
                "verse": "Impiger aurato Phoebus processerat Oeta,"
            },
            {
                "verse": "Somniferumque Soror iam caput extulerat."
            },
            {
                "verse": "Tempus erat quo iam serpit mortalibus aegris,"
            },
            {
                "verse": "Et lenit curas dulcis et alta quies."
            },
            {
                "verse": "Dum languet demissa genas, effusa capillos,"
            },
            {
                "verse": "Aegro dans gemitus pectore TARQUINIA:"
            },
            {
                "verse": "Coeliacus ventrem cui concutit ilia subter"
            },
            {
                "verse": "Heu nimium infensus ima dolor latitans:"
            },
            {
                "verse": "Nausea tam crebro infestissima concutit illam,"
            },
            {
                "verse": "Faucibus ut choleras evomat ac varias:"
            },
            {
                "verse": "Et saevi tantum gliscit vis effera morbi;"
            },
            {
                "verse": "Corporis ut vires, deficiantque animi."
            },
            {
                "verse": "Adsunt frater clemens, et moestissima mater,"
            },
            {
                "verse": "Languenti spondent acriter auxilia."
            },
            {
                "verse": "Circumstant Servae dextra, laevaque frequentes,"
            },
            {
                "verse": "Ac trepidae praebent triste ministerium."
            },
            {
                "verse": "Tota domus iam moeret, squallent omnia luctu;"
            },
            {
                "verse": "Quin imo urbs tota nil nisi triste sonat."
            },
            {
                "verse": "Mox fies cunctis omnino invisus Apollo,"
            },
            {
                "verse": "Hanc distorqueri si patiare diu."
            },
            {
                "verse": "Quandoquidem ipsa tui divini numinis haustu"
            },
            {
                "verse": "Cunctorum surda negligit aure preces."
            },
            {
                "verse": "Felix quae insanos vitae mortalis honores,"
            },
            {
                "verse": "Ac mundi blandas despicit illecebras."
            },
            {
                "verse": "Aspernata Procos omnes, omnesque hymenaeos,"
            },
            {
                "verse": "Tantum addicta tibi, Castalidumque choro."
            },
            {
                "verse": "In qua splendet avi doctrina, et forma parentis,"
            },
            {
                "verse": "Et castae matris iura pudicitiae."
            },
            {
                "verse": "Tempore (quod mirum) diversa exercet eodem,"
            },
            {
                "verse": "Et plectro et voce munera bina simul."
            },
            {
                "verse": "Huius summa viget maiestas regia vultu"
            },
            {
                "verse": "Laeto, quo fulgent et decor, et charites."
            },
            {
                "verse": "Quidquid Graia valent, quidquid Romana Camoena,"
            },
            {
                "verse": "Quidquid Hetrusca simul, huic Deus ipse dedit."
            },
            {
                "verse": "Aspice doctorum numerum, iuvenesque, senesque,"
            },
            {
                "verse": "Qui invisunt sanctae limina casta domus."
            },
            {
                "verse": "Hancque frequentant certatim, Parnassia tanquam"
            },
            {
                "verse": "Responsa inde petant ambitione procul."
            },
            {
                "verse": "Eia age, rumpe moras, huc adsis dexter Apollo,"
            },
            {
                "verse": "Illi succurras munere Poeonio,"
            },
            {
                "verse": "Ut decet, et manuum poscunt opera alta tuarum,"
            },
            {
                "verse": "Corpore confecto iam dolor exiliat;"
            },
            {
                "verse": "Festos ipse dies tibi sacros rite quotannis"
            },
            {
                "verse": "Ob Dominam incolumem....."
            },
            {
                "verse": "[Nonnulla desiderantur]."
            }
        ],
        [
            {
                "verse": "Invisum ferro Laurens dum percutit hostem,"
            },
            {
                "verse": "Quod premeret Patriae libera colla suae;"
            },
            {
                "verse": "Te ne hic nunc, inquit, patiar, qui ferre Tyrannos"
            },
            {
                "verse": "Vix olim Romae marmoreos potui?"
            }
        ],
        [
            {
                "verse": "Esse deos credam? credam pietate moveri"
            },
            {
                "verse": "Numina? credam igitur curam hominum esse Iovi?"
            },
            {
                "verse": "Cur credam, si fata preces, iustasque querelas"
            },
            {
                "verse": "Despiciunt, sacris et data tura focis?"
            },
            {
                "verse": "MOLSA tuus vates, Musarum gloria, Phoebe,"
            },
            {
                "verse": "Occidit ah pietas, ah pudor, ah facinus!"
            },
            {
                "verse": "Dic ubi eras, cum tabificus consumeret artus"
            },
            {
                "verse": "Morbus, et inficeret pectus et ora lues?"
            },
            {
                "verse": "Nunquid in Aonia ludebas valle, madentem"
            },
            {
                "verse": "Aut crinem aptabas dente Cythoriaco?"
            },
            {
                "verse": "An lotus niveos humeros et candida colla,"
            },
            {
                "verse": "Tangebas blandae fila canora lyrae?"
            },
            {
                "verse": "An fessus nimio cantu per florea Tempe"
            },
            {
                "verse": "Captabas somnos ad leve murmur aquae?"
            },
            {
                "verse": "Scilicet innumeris donis ornabimus aras,"
            },
            {
                "verse": "Concidet et templis hostia sacra tuis,"
            },
            {
                "verse": "Ut tu ignavus, iners, nulla exorandus acerra,"
            },
            {
                "verse": "Vota leves iubeas irrita ferre notos."
            },
            {
                "verse": "I nunc, et medicae inventorem dicier artis"
            },
            {
                "verse": "Te iacta, et soli gramina nota tibi."
            },
            {
                "verse": "Te ne putem stravisse manu Pythona superbum,"
            },
            {
                "verse": "Aesculea unde virent Pythia sacra coma?"
            },
            {
                "verse": "Te ne Iovi Phlegrae in pugna favisse Deisque"
            },
            {
                "verse": "Narretur seclo fabula ficta rudi?"
            },
            {
                "verse": "Ah pudeat gestare arcum, imbellesque sagittas,"
            },
            {
                "verse": "Pone arcum et pharetram, tela reconde tua:"
            },
            {
                "verse": "Abde tuos vultus latebris, te claude barathro,"
            },
            {
                "verse": "Laurea non victrix convenit ulla tibi."
            },
            {
                "verse": "Et vos ite procul, iam non moror, ite Camaenae,"
            },
            {
                "verse": "Quas licet heu sero, me coluisse piget."
            },
            {
                "verse": "Vestrum erat exorare necem, exorare sororum"
            },
            {
                "verse": "Iura trium, et multa flectere fata prece."
            },
            {
                "verse": "Roboris heu tantum mors est tibi, tanta potestas?"
            },
            {
                "verse": "Debuit hoc saltem non licuisse nefas."
            },
            {
                "verse": "Illi non elegi, poterant qui saxa movere,"
            },
            {
                "verse": "Et ferri, et chalibis vincere duritiem,"
            },
            {
                "verse": "Illi elegi languens fudit quos funere in ipso"
            },
            {
                "verse": "Flexere! o ventis durior et scopulis!"
            },
            {
                "verse": "Heu res anticipites, heu vota incerta! quid eheu"
            },
            {
                "verse": "Sperandum, heu fragilem vitam hominumque brevem!"
            },
            {
                "verse": "Certatim huic omnes docti properate poetae,"
            },
            {
                "verse": "Publicus ostendat publica damna dolor:"
            },
            {
                "verse": "Et taxo impliciti crines, algaque fluenti"
            },
            {
                "verse": "Plangite funestis pectora vestra modis."
            },
            {
                "verse": "Omnibus idem animus, color unus, vultus et unus,"
            },
            {
                "verse": "Affectis qualis moestitia esse solet:"
            },
            {
                "verse": "Fundite et Assyrios succos, date lilia passim,"
            },
            {
                "verse": "Atque Arabum verno rore madescat humus."
            },
            {
                "verse": "Huc caltha, et casia, et thymbra plenos calathiscos"
            },
            {
                "verse": "Afferte, et capuli cingite fronde latus."
            },
            {
                "verse": "Solvite lugentes gelido solemnia busto,"
            },
            {
                "verse": "Cereus et longo luceat igne focus."
            },
            {
                "verse": "Spumantes Bacco pateras, et cymbria lactis"
            },
            {
                "verse": "Vergite, et Actaei mella liquata favi."
            },
            {
                "verse": "Ter lustrate rogum, tumultum ter spargite lympha,"
            },
            {
                "verse": "Dicite ter, Molsae molliter ossa cubent."
            },
            {
                "verse": "Natus ubi est? duram ah fortem! qui lumina patris"
            },
            {
                "verse": "Comprimat, et largis fletibus ora riget."
            },
            {
                "verse": "Per Mutinae plateas nunc forsitan ille vagatur,"
            },
            {
                "verse": "Proque patris reditu victima multa cadit."
            },
            {
                "verse": "Uxor abest misera, infelix, quae iusta parentet"
            },
            {
                "verse": "Ingrata, et peragat funeris exequias:"
            },
            {
                "verse": "Uxor abest miseranda, licet nec figere labris"
            },
            {
                "verse": "Oscula, nec fugientem excipere ore animam."
            },
            {
                "verse": "Haec posset flammis se se immiscere mariti,"
            },
            {
                "verse": "Clarior Evadnae, Dulichiaque nuru."
            },
            {
                "verse": "Quod tibi obest facinus? quodnam scelus obfuit? aut quis"
            },
            {
                "verse": "Error te damnat? quae tibi culpa nocet?"
            },
            {
                "verse": "Ecquid Latonam, veluti Sipyleia mater,"
            },
            {
                "verse": "Laesisti, an lucos, templaque sancta Deum?"
            },
            {
                "verse": "Quaenam haec invidia est, aut quod fatum obstitit, ut tu"
            },
            {
                "verse": "Ultima non possis dicere verba viro?"
            },
            {
                "verse": "Postquam igitur coniux fidissima adesse favillis"
            },
            {
                "verse": "Non valet, et Pario ponere verba cado:"
            },
            {
                "verse": "Uxoris tu dia vices Victoria sume,"
            },
            {
                "verse": "Aonides crebro quam decimam esse putant."
            },
            {
                "verse": "Nec dedigneris Romano sanguine creta,"
            },
            {
                "verse": "Illustri quamvis stemmate fulta nites."
            },
            {
                "verse": "Claude oculos, misce violas, contexere amaranthos,"
            },
            {
                "verse": "Frigentique genae laurea serta para."
            },
            {
                "verse": "Purpureas albis mixtim compone corollas,"
            },
            {
                "verse": "Cernent Paestanis cana ligustra rosis."
            },
            {
                "verse": "Praecipue decus Italidum Gonzagia proles"
            },
            {
                "verse": "Iulia, quae viduum casta cubile colit,"
            },
            {
                "verse": "Quae forma, et virtute omnes Heroidas anteit,"
            },
            {
                "verse": "Phosphoros exoriens cetera ut astra premit,"
            },
            {
                "verse": "Defleat, atque Indos mittat lugubris odores,"
            },
            {
                "verse": "Et myrrham et nardum Coryciumque crocum."
            },
            {
                "verse": "Convenit officium tibi, Iulia, convenit istud,"
            },
            {
                "verse": "Infelix nec habet quod notet invidia."
            },
            {
                "verse": "Namque tuam divam effigiem, quam vellet Apelles"
            },
            {
                "verse": "Pinxisse, et Zeusis Parrhasiique manus,"
            },
            {
                "verse": "Atque animi dotes divino carmine vates"
            },
            {
                "verse": "Extulit, ut stupeat sedula posteritas."
            },
            {
                "verse": "Lugeat humenti nympha et Tiberina recessu,"
            },
            {
                "verse": "Quae meruit rauco saepius ore cani:"
            },
            {
                "verse": "Unguibus et laniata genas, laniata capillos,"
            },
            {
                "verse": "Pectora percutiat candidiora nive:"
            },
            {
                "verse": "Acclivis feretro incumbat, complexaque cippum"
            },
            {
                "verse": "Haereat, avelli nequeat unde gemens."
            },
            {
                "verse": "Concita dein qualis Thyas per roscida prata"
            },
            {
                "verse": "Cursitet, hinc colles, hinc nemora alta petat."
            },
            {
                "verse": "Clamet, Io, mi Molsa iaces: cur Antropos ausa es"
            },
            {
                "verse": "Pendula adhuc tereti rumpere pensa colo?"
            },
            {
                "verse": "Lugeat hunc spatiosus ager, saltusque relicti,"
            },
            {
                "verse": "Compitaque et valles rusque et ovile fleat."
            },
            {
                "verse": "Ingeminet questus, repetant suspiria Nymphae,"
            },
            {
                "verse": "Et luctu et lacrimis personet omne solum."
            },
            {
                "verse": "Margine in herboso responset flumina Mossam,"
            },
            {
                "verse": "Amissum Molsam fonte queratur olor."
            },
            {
                "verse": "Extinctum referant Molsam resonantia saxa,"
            },
            {
                "verse": "Molsam iterent montes, Molsam iterent silvae."
            },
            {
                "verse": "Caerulus ereptum Nereus gemat, Amphitrite"
            },
            {
                "verse": "Augeat Halcyonum, qua patet unda, fonos."
            },
            {
                "verse": "Pastores quo se referent, quo armenta gregesve?"
            },
            {
                "verse": "Ad mulctram quis aget nocte dieque pecus?"
            },
            {
                "verse": "Squalebunt postahac sitienti in palmite gemmae,"
            },
            {
                "verse": "Et tenerum in culmis perdet arista satum."
            },
            {
                "verse": "Arebunt per prata herbae, dare poma negabit"
            },
            {
                "verse": "Hortulus, irriguae deficient et aquae."
            },
            {
                "verse": "Palladias aestus baccas, vel frigus aduret,"
            },
            {
                "verse": "Arboribus cunctis excutietur honos."
            },
            {
                "verse": "Non foetus dabit armentum, nec vellera, nec lac,"
            },
            {
                "verse": "Nec fluet Hyblaeus Cecropiusque latex."
            },
            {
                "verse": "Quis posthac iuvenum teneros cantabit amores?"
            },
            {
                "verse": "Quis Veneris posthac dulcia furta canet?"
            },
            {
                "verse": "Quis Romam et Romae claros describet honores?"
            },
            {
                "verse": "Quisve Sophocleo bella sonanda pede?"
            },
            {
                "verse": "Iacturae heu quantum fecit liquidissimus Arnus,"
            },
            {
                "verse": "Seu numeros, seu tu verba soluta velis."
            },
            {
                "verse": "Sed iam longa venit feralis pompa sepulcri,"
            },
            {
                "verse": "Occupat en omnes sexus uterque vias."
            },
            {
                "verse": "Conde, pater Tiberine, caput, cava stagna subito,"
            },
            {
                "verse": "Nec videas flammis ora verenda capi."
            },
            {
                "verse": "Heu fugite, heu properate citae, petite antra frequentes"
            },
            {
                "verse": "Naiades, et querula voce replete lacus."
            },
            {
                "verse": "Siccine dii voluere; aut sunt haec praemia laudi?"
            },
            {
                "verse": "Hoc ne meret probitas, hoc ne meret pietas?"
            },
            {
                "verse": "Nunquid caede nocens foedavit sanguine dextram?"
            },
            {
                "verse": "Miscuit an puro toxica dira mero?"
            },
            {
                "verse": "Ecquid eum Antiphaten Laestrigona credidit esse"
            },
            {
                "verse": "Iuppiter, an Tityon, centimanumque Gygen?"
            },
            {
                "verse": "Quid prodest vixisse pium, aut odisse profanum"
            },
            {
                "verse": "Vulgus, et a saevis abstinuisse malis?"
            },
            {
                "verse": "Huc adsis Cytheraea, tuum venerare poetam,"
            },
            {
                "verse": "Te videat flentem femina virque palam:"
            },
            {
                "verse": "Ne myrto redimita caput, sed cincta cupresso,"
            },
            {
                "verse": "Accende in pullo funere pulla faces."
            },
            {
                "verse": "Frangat Amor pharetram, rumpat sua tela Cupido,"
            },
            {
                "verse": "Polluat immundo pulvere et ora Iocus."
            },
            {
                "verse": "Intersit flammae lacrimans Elegia rogali,"
            },
            {
                "verse": "Et tanto incedat funere rauca Chelys."
            },
            {
                "verse": "Et testae affigat titulos: Hic Molsa quiescit,"
            },
            {
                "verse": "Quo moriente necem numina et ipsa timent."
            },
            {
                "verse": "Portitor excipiat cymba, ducatque per alveum,"
            },
            {
                "verse": "Leniter alludat Styxque secunda rati."
            },
            {
                "verse": "Eumenides procul, atque Erebi procul omnia monstra,"
            },
            {
                "verse": "Nec Phlegetonteae flamma minetur aquae."
            },
            {
                "verse": "Non rota, non saxum, non vultur terreat: absint"
            },
            {
                "verse": "Belides infames, Tantaleusque labor."
            },
            {
                "verse": "At vos illustres animae, Heroesque beati,"
            },
            {
                "verse": "Qui colitis campos, Elysiasque domos,"
            },
            {
                "verse": "Ite catervatim, venienti occurrite vati,"
            },
            {
                "verse": "Assonet Orpheo pectine pulsa chelys."
            },
            {
                "verse": "Tu tamen ante alios multum laetare Petrarcha,"
            },
            {
                "verse": "Et qui Certaldi tollis ad astra lares."
            },
            {
                "verse": "Callimachus circumstabit, Cousque Philetas,"
            },
            {
                "verse": "Et Sulmonensis gloria prima chori."
            },
            {
                "verse": "Curret in amplexus Sappho, cultusque Tibullus"
            },
            {
                "verse": "Gaudebit fronti composuisse rosam:"
            },
            {
                "verse": "Cyntia quem sequitur formosa, Propertius ultro"
            },
            {
                "verse": "Assurgens ederae tempora fronde teget."
            },
            {
                "verse": "Excipient hilari vultu, et plaudentibus ulnis,"
            },
            {
                "verse": "Andinusque pater, Maeoniusque senex."
            },
            {
                "verse": "Felix forte tua vives post funera Molsa,"
            },
            {
                "verse": "Trans Istrum et Gangem carmine notus eris."
            },
            {
                "verse": "Te flent Ausonii populi, te Bethis et Indus,"
            },
            {
                "verse": "Te Getulae urbes, te Daca, teque Getae."
            },
            {
                "verse": "Albula praesertim tumidis immurmurat undis,"
            },
            {
                "verse": "Et queritur septem Martia Roma iugis."
            },
            {
                "verse": "Nos etiam ex animo flemus, nos respice flentes,"
            },
            {
                "verse": "Sume tibi has lacrimas, sume tibi hoc gemitus,"
            },
            {
                "verse": "Hos luctus, quando nequeo tibi ponere metas,"
            },
            {
                "verse": "Pyramides, statuas, signa et ahena dare."
            },
            {
                "verse": "Hos questus cape, et haec suspiria, qualia mater"
            },
            {
                "verse": "Primaevi nati mittit in inferias:"
            },
            {
                "verse": "Cultorisque tui vocem cognosce supremam,"
            },
            {
                "verse": "Sic o sit cineri luxque quiesque tuo."
            },
            {
                "verse": "Ter salve, o longumque vale carissime Molsa,"
            },
            {
                "verse": "O salve aeterenum, Molsa, diuque vale."
            },
            {
                "verse": "Annua pastores solvant tibi sacra quotannis,"
            },
            {
                "verse": "Et pingui spargant muta sepulcra sero."
            },
            {
                "verse": "Ante tuos veniant manes, agitentque choreas"
            },
            {
                "verse": "Et Fauni et Satyri, Panque et Hamadryades."
            },
            {
                "verse": "Purpureum tibi ver affert levis aura Favoni,"
            },
            {
                "verse": "Te foveat tepido Chloris amica sinu."
            },
            {
                "verse": "Populus et platanus, laurusque acceptior omni"
            },
            {
                "verse": "Arbore, te circum fundat opaca comas."
            },
            {
                "verse": "Frondescatque thymum, nascatur amaracus urna,"
            },
            {
                "verse": "Somnifero et iuxta perstrepat amne liquor."
            },
            {
                "verse": "Stillet Acidalios flores tibi daedala tellus,"
            },
            {
                "verse": "Continuo divum spiret et Ambrosiam."
            }
        ]
    ]
}