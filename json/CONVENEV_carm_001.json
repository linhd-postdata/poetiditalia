{
    "author": "Convenevole da Prato",
    "title": "regia carmina ad Robertum Andecauensem",
    "url": "http://www.poetiditalia.it/texts/CONVENEV|carm|001",
    "text": [
        [
            {
                "verse": "Sedes summa Dei, prout est exemplar amoris"
            },
            {
                "verse": "- nam res ex nicchilo cunctas in amore creavit -"
            },
            {
                "verse": "Sic regimen regum, sic est etiam soliorum,"
            },
            {
                "verse": "Iudicii lux clara tenens moderamina veri,"
            },
            {
                "verse": "De quo fons manat mare gignens unde lavatur"
            },
            {
                "verse": "Mundus, et omnis habet alimentum natio; sedes"
            },
            {
                "verse": "Sunt alie matris sancte celique figure."
            },
            {
                "verse": "Harum vel generum fragilis farrago libelli"
            },
            {
                "verse": "Est huius. Tronis residens celestibus isti"
            },
            {
                "verse": "Rorem dignetur aspergere, cuius ab arce"
            },
            {
                "verse": "Omne bonum manare datur fructusque operumque."
            }
        ],
        [
            {
                "verse": "Astitit, effingens faciem, cathedralis ymago"
            },
            {
                "verse": "Quedam (sic recolo) qua canus crine sedebat"
            },
            {
                "verse": "Et barba niveaque senex cum veste, set ore"
            },
            {
                "verse": "Flammifero. Sic visa loqui, sic ferre querelas:"
            },
            {
                "verse": "- Cur ego tot silui, tot temporibusque vacavi"
            },
            {
                "verse": "Et mea iura viri calcant, quibus ipsa noverca"
            },
            {
                "verse": "Italie sedes meruit fore? Promovet illa"
            },
            {
                "verse": "Degeneres pietate velut natosque coronat."
            },
            {
                "verse": "Mox, ubi sublimes speculantur sedis ovile"
            },
            {
                "verse": "Pastoris virgam divino velle timore"
            },
            {
                "verse": "Ferre, tument pompis impinguatique reflectunt"
            },
            {
                "verse": "In promotores quod lamentabile coram"
            },
            {
                "verse": "Est calces, ridentque capud venerabile Romam"
            },
            {
                "verse": "Orbis, et in verbis deludunt dico dolosis."
            },
            {
                "verse": "\"Respice nunc, fili\" - sic fari visaque sedes -"
            },
            {
                "verse": "Mox micchi tres dominos vidisti nonne sedentes"
            },
            {
                "verse": "Exuriente, siti torrenti, deficiente"
            },
            {
                "verse": "Ac languente, feris spoliata sepe tyrannis,"
            },
            {
                "verse": "Carcere predonum posita? Quis de tribus urbe"
            },
            {
                "verse": "Unus adhuc, nisi fors simulans, compassus amaris"
            },
            {
                "verse": "Est Rome curis, quis dixit \"Eamus, ovilis"
            },
            {
                "verse": "Vox quia languentis queritur presensque requirit"
            },
            {
                "verse": "Officium medicumque suum?\" Scio quid properatur,"
            },
            {
                "verse": "Fallaci quid iure more iam sentio motum:"
            },
            {
                "verse": "Iudicis etterni iam pro mercede furorem."
            },
            {
                "verse": "\"Urbs mea - Christus ait - sacro de sanguine fuso"
            },
            {
                "verse": "Martiribus sacrata, iacet velut orba relicta:"
            },
            {
                "verse": "Urbs mea, Roma, caret nunc lumine frontis utroque,"
            },
            {
                "verse": "Urbs mea querit opem, lumen longeque moratur"
            },
            {
                "verse": "Dextrum, nec patitur quod cedat tetra sinistri"
            },
            {
                "verse": "Nox. Eat ipse citus nunc absque vicarius ulla"
            },
            {
                "verse": "(Mando) mora; semper nocuit dilatio quando"
            },
            {
                "verse": "Auxilii re languor eget, vel porta parata."
            },
            {
                "verse": "Mando citus pergat nunc absque pavoris inanis,"
            },
            {
                "verse": "Mando, mora: Petrus cruce non dubitavit in Urbe"
            },
            {
                "verse": "Ipse mori, modo sede timent hii delitiosi"
            },
            {
                "verse": "Quos sic ditavi, quos ad mea sceptra locavi,"
            },
            {
                "verse": "In Roma residere mea, que libera colla"
            },
            {
                "verse": "Semper habet, quam regna timent ex nomine solo,"
            },
            {
                "verse": "Nec placet antiqua servos iuga vilia flentes"
            },
            {
                "verse": "Libertate frui. Tecum pecus istud iniqua"
            },
            {
                "verse": "Prorsus avaritia vindictam <iam> micchi reddam"
            },
            {
                "verse": "Ultor ego. Statuunt contra mea legis inique"
            },
            {
                "verse": "Iussa sue, plebeia secus nunc castra sequentes."
            },
            {
                "verse": "Signa fuge nullos unquam latura triumphos,"
            },
            {
                "verse": "O proba militia fugiens mea proicit arma!"
            },
            {
                "verse": "Consulibus dabo quippe suis. Audite ruborem,"
            },
            {
                "verse": "Christicole, sperate fide, servetis amorem"
            },
            {
                "verse": "Pro vestra qui Marte ducis pugnare salute"
            },
            {
                "verse": "Et voluit vicitque ferum crucis arte draconem"
            },
            {
                "verse": "Non pia frangatur exemplis tempore virtus"
            },
            {
                "verse": "Turpibus hoc modico: modicum sperate, beati"
            },
            {
                "verse": "Mox eritis; Rome reddetur gloria, quantum-"
            },
            {
                "verse": "Cumque gerant hostes ostacula perfida vestri\"."
            },
            {
                "verse": "Sic ego nuper eum sedes audisse recordor"
            },
            {
                "verse": "In trono cernendo suo, mea mitis ymago."
            },
            {
                "verse": "Ad lamenta querens redeo mea: cur cathedralis"
            },
            {
                "verse": "Vilet ymago domus, fusoque cruore sacratis"
            },
            {
                "verse": "Cultus abest stationis, habet nec candor honorem"
            },
            {
                "verse": "Virgineus? Nusquam fit confessoribus Urbis"
            },
            {
                "verse": "Nunc honor aut solite laudis reverentia digna."
            },
            {
                "verse": "Non absente sonat populus pastore fidelis"
            },
            {
                "verse": "Letanti cum voce, dolet vacuamque videre"
            },
            {
                "verse": "Suspirat Romam, quam vidit plebe frequentem"
            },
            {
                "verse": "Et saltem replere aliquas, si non datur ultra,"
            },
            {
                "verse": "Gente proba Christi regiones: sicne superbe"
            },
            {
                "verse": "Spernunt quam similem micchi rex formavit et horrent?"
            },
            {
                "verse": "Qui spernunt illam, me spernunt, atque sedentem"
            },
            {
                "verse": "In trono sprevere meo qui condidit ipsam."
            },
            {
                "verse": "Scribe quidem - mox tronus ait - nunc visa, deinde"
            },
            {
                "verse": "Regi cuncta meo referes conscripta Roberto,"
            },
            {
                "verse": "Italie genito, docto invictoque fideli,"
            },
            {
                "verse": "Promerito mundus quod haberet eumque monarcham"
            },
            {
                "verse": "Imperiumque hominum, sua nam mage proxima sedes"
            },
            {
                "verse": "Et regnum graviora gerit certamina mentis"
            },
            {
                "verse": "Et curas: tot sunt nova provenientia casu."
            }
        ],
        [
            {
                "verse": "Hah, Deus, en fari nequeo sine te meditari:"
            },
            {
                "verse": "Ergo precor nosse, sicut das, optime, posse,"
            },
            {
                "verse": "Deque tuo trono concedas dicere dono."
            },
            {
                "verse": "Gloria, laus et honor tibi sit, quam dicere conor."
            },
            {
                "verse": "Vera loqui dones, dicam si lucida pones."
            },
            {
                "verse": "Sicut das esse, da nulli propter obesse:"
            },
            {
                "verse": "Hec ea verba Pater, ac impetret hoc pia Mater."
            }
        ],
        [
            {
                "verse": "Celis o grati sancti iam sede locati,"
            },
            {
                "verse": "Queso, rogate, sati de semine dante, beati"
            },
            {
                "verse": "Gratia quod prebet, que nulli debita debet,"
            },
            {
                "verse": "Vos quia divinam personam cernere trinam"
            },
            {
                "verse": "Credo deitatem solam simul et bonitatem."
            },
            {
                "verse": "Est, prout oretis pro me, decus hocque iuvetis;"
            },
            {
                "verse": "Vestrum nam cupitis opus hoc sine flamine litis."
            }
        ],
        [
            {
                "verse": "Sedis ymago Dei simplex et norma diei,"
            },
            {
                "verse": "Dic vice, queso, mei divine fas faciei:"
            },
            {
                "verse": "Postquam primus homo, gustato crimine pomo,"
            },
            {
                "verse": "Nos genus humanum fecit de sorde profanum,"
            },
            {
                "verse": "Et dum sordemus nunquam bona vera videmus,"
            },
            {
                "verse": "Nos infecta caro permictit cernere raro"
            },
            {
                "verse": "Per speculum puram veri tectique figuram."
            },
            {
                "verse": "Dic tu nunc, sedes, quam celica continet edes,"
            },
            {
                "verse": "Fac ego nunc essem quam poscis noscere messem."
            },
            {
                "verse": "\"In me maiestas sedet et virtutis honestas,"
            },
            {
                "verse": "Summum quippe bonum vivens et vivere donum"
            },
            {
                "verse": "Donans, ipse sator Deus omnipotensque creator"
            },
            {
                "verse": "Rerum cunctarum, pastor, dux, rex animarum\"."
            }
        ],
        [
            {
                "verse": "Fons Deus est lucis que monstrat iterque caducis,"
            },
            {
                "verse": "Spemque metu pressis et vires pondere fessis."
            },
            {
                "verse": "Esse Dei cernunt humiles qui culmina spernunt,"
            },
            {
                "verse": "Nec sunt elati mundo vitiisque rotati."
            },
            {
                "verse": "Mox, cum purgati sunt celi sede locati"
            },
            {
                "verse": "Angelici cetus facie, qua vivere letus"
            },
            {
                "verse": "Quisque potest horum, cernunt fontemque bonorum"
            },
            {
                "verse": "Ad faciem, manat de quo quod corpora sanat"
            },
            {
                "verse": "Ac animas mundat de quo vel quicquid habundat:"
            },
            {
                "verse": "Exit virtutis ros ac alimenta salutis."
            },
            {
                "verse": "Hac rerum vita vivunt animalia trita."
            },
            {
                "verse": "Hec sunt esse Dei fera crimina: plebs aciei"
            },
            {
                "verse": "Hostilis, claudens animam, ne sit nimis audens,"
            },
            {
                "verse": "Carcere terreno, multa formidine pleno."
            }
        ],
        [
            {
                "verse": "Credant heredes - inquit tunc celica sedes -"
            },
            {
                "verse": "Hac a parte cadunt nimio qui pondere vadunt:"
            },
            {
                "verse": "Milia stulta decem cupientia volvere fecem."
            },
            {
                "verse": "Divus flans ignis, Deus est hic lumine dignis:"
            },
            {
                "verse": "Cuncta movet stabilis Deus est iuvenisque senilis"
            },
            {
                "verse": "Qui non mutatur, opus omne per huncque rotatur;"
            },
            {
                "verse": "Dat vitam rebus, per quem fert lumina Phebus:"
            },
            {
                "verse": "Ista labuntur quibus haud adversa feruntur."
            },
            {
                "verse": "Pacifice mille sic cessit tempore Sille."
            },
            {
                "verse": "Hec sedes censet ne quisquam noxia penset."
            }
        ],
        [
            {
                "verse": "Detur ut alma salus, hec regi signa Roberto,"
            },
            {
                "verse": "Sunt hic, et malus ratis eius stet sibi certo"
            },
            {
                "verse": "Ad memorem curam, sic designando figuram."
            }
        ],
        [
            {
                "verse": "Ut recolant sedem quam Petri fixit et edem"
            },
            {
                "verse": "Ecclesie, signa solio stant ista benigna"
            },
            {
                "verse": "Divino, laudem que dent sternentia fraudem."
            }
        ],
        [
            {
                "verse": "Iudicis ante pedes cuius stat subdita sedes"
            },
            {
                "verse": "Reges curvantur cunctique viri venerantur"
            },
            {
                "verse": "Et, genibus flexi, qui non sunt crimine nexi"
            },
            {
                "verse": "Aut heresumque neci non sunt habiti neque ceci;"
            },
            {
                "verse": "Nec bonitate carent eius sibi qui bene parent."
            },
            {
                "verse": "Exemplar generans, ut quilibet, agmina sperans"
            },
            {
                "verse": "Celica luce mera, corpus domet arte severa,"
            },
            {
                "verse": "Armet tam festis animam quam rebus honestis:"
            },
            {
                "verse": "Elatos celo deiecit eo quoque telo."
            },
            {
                "verse": "Turgida corda viri censet reprimendo feriri."
            },
            {
                "verse": "Hec humiles donis invitat dans rationis."
            },
            {
                "verse": "Dogma pium lentis rapitur, polus a violentis,"
            },
            {
                "verse": "Corde datur mundis videant ut tecta profundi."
            },
            {
                "verse": "Celis, atque Deum capientes Marte tropheum,"
            },
            {
                "verse": "Post figunt gumphum qui carpit fine triumphum."
            }
        ],
        [
            {
                "verse": "Hic oriendo fides surgit, quam sive relides"
            },
            {
                "verse": "Aut ipsam rides, operum non robore fides."
            },
            {
                "verse": "Spes hic certa boni firmatur que rationi"
            },
            {
                "verse": "Heret, dum fatur quod vera lege probatur."
            },
            {
                "verse": "Nascitur hinc carus qui fervet amor, nec amarus"
            },
            {
                "verse": "Est cuiquam certe, quia cunctos zelat aperte."
            },
            {
                "verse": "Stant infelici pressura post inimici:"
            },
            {
                "verse": "Qui vincit bellum calcat de iure scabellum."
            }
        ],
        [
            {
                "verse": "Nunc precor audiri: sapientia diva propinat"
            },
            {
                "verse": "Que loquar: ipsa sinat fari verbisque poliri."
            },
            {
                "verse": "Res ego narrabo que sentio, nunc sua sedes"
            },
            {
                "verse": "Cuius vult edes. Que dogmata mira parabo!"
            },
            {
                "verse": "Quamvis describi nequeat divina potestas,"
            },
            {
                "verse": "Vel sua maiestas, possunt signacula scribi."
            },
            {
                "verse": "Deficit indago cupiens reperire medullam"
            },
            {
                "verse": "Vel credens ullam vidisse Dei vel ymago:"
            },
            {
                "verse": "Nam licet ex certis causis sua picta figura"
            },
            {
                "verse": "Cernitur et pura fidei ratione repertis,"
            },
            {
                "verse": "Non tamen est factor rerum Deus esse putandus,"
            },
            {
                "verse": "Et formis dandus humanis previus actor."
            },
            {
                "verse": "Ipse Deus tali non est spectabilis arte"
            },
            {
                "verse": "Formarum parte quanquam, nec ymagine quali."
            },
            {
                "verse": "Aures mortales se fors sentire fatentur,"
            },
            {
                "verse": "Aut nares rentur olfatu, vel fore quales"
            },
            {
                "verse": "Dentes gustasse censentur in ore sapores,"
            },
            {
                "verse": "Vel similes mores quos forte manus inarasse."
            },
            {
                "verse": "Non Deus est aliqua mortalis ymagine mensus"
            },
            {
                "verse": "Aut hominum census trutina, que fallit iniqua"
            },
            {
                "verse": "Hec repeto, repetam varie, dictante magistra,"
            },
            {
                "verse": "Cuius sunt sistra summam penetrantia metam."
            },
            {
                "verse": "Sunt nunc doctores qui se nescire videntur"
            },
            {
                "verse": "Et quod scructentur celi res interiores"
            },
            {
                "verse": "Se censent; errant aliqui fulgore superbi"
            },
            {
                "verse": "Non veri verbi gustu. Tenebras, rogo, verrant!"
            },
            {
                "verse": "Inflat scriptura, quam non cepere benigne;"
            },
            {
                "verse": "Hec non indigne recipi vult sacra figura;"
            },
            {
                "verse": "Hoc sacramentum divine vult pietatis"
            },
            {
                "verse": "Summi purgatis fore proque salute retentum,"
            },
            {
                "verse": "Non habitare volens in corpore crimine presso,"
            },
            {
                "verse": "Et rectis fesso studiis consistere nolens."
            },
            {
                "verse": "Eligit hoc humiles mundo cordisque nitore"
            },
            {
                "verse": "Pollentes, ore non vano, non pueriles,"
            },
            {
                "verse": "Non fictos, duplices, falsos et mente dolosos,"
            },
            {
                "verse": "Set vult formosos animabus. Quid sibi dices,"
            },
            {
                "verse": "Tu qui vis, credens, hominum temptare supernam"
            },
            {
                "verse": "Luminis etternam lucem? Te crimine ledens,"
            },
            {
                "verse": "Excludis lumen mentis, genitam bonitatis"
            },
            {
                "verse": "Dotem, quam gratis donavit sistere numen."
            },
            {
                "verse": "Hec loquor insanis, ut nolint vivere stulte,"
            },
            {
                "verse": "Cum possunt culte vel se purgare. Profanis"
            },
            {
                "verse": "Dat spatium pietas, pereant ut crimina dira"
            },
            {
                "verse": "Luce Dei mira, qua fit reparabilis etas."
            },
            {
                "verse": "Ergo Deus totis optabilis est et amandus"
            },
            {
                "verse": "Viribus, ornandus cum laudibus undique motis,"
            },
            {
                "verse": "Eius maiestas, virtus, sapientia, numen,"
            },
            {
                "verse": "Gloria, fons, flumen bonitatis et omnis honestas."
            },
            {
                "verse": "Primum, non visus mortalibus, ille supernus"
            },
            {
                "verse": "Nunc ferat etternus que fons sibi dat Paradisus,"
            },
            {
                "verse": "Nec secreta Dei, sibi que sunt cognita soli,"
            },
            {
                "verse": "Terrene moli presummat ferre diei."
            },
            {
                "verse": "Ipse dies lucis Deus est, nec pondere tangi"
            },
            {
                "verse": "Debet, quod frangi solet ex errore caducis."
            },
            {
                "verse": "Hec Paradisus habet, que cor nequit ecce putare:"
            },
            {
                "verse": "Dicat is et quare sua nunquam gloria tabet."
            },
            {
                "verse": "\"En ego\" tunc inquit Paradisus, nobilis edes,"
            },
            {
                "verse": "Vera Dei sedes, ubi non te sancta relinquit"
            },
            {
                "verse": "Absque suis donis, docet ut speculum rationis,"
            },
            {
                "verse": "Plenum nempe bonis doctrinis, lumen agonis"
            },
            {
                "verse": "Cum quo pugnare debent qui numen amare"
            },
            {
                "verse": "Rite sciunt care bonitatis seque piare -"
            },
            {
                "verse": "\"Sum regnum plenum dapibus, vitalis amenum"
            },
            {
                "verse": "Lucis, vita senum requies etternaque, frenum"
            },
            {
                "verse": "Imperium morum, qui gaudia servo bonorum,"
            },
            {
                "verse": "Quem Factor florum replevit fructibus horum,"
            },
            {
                "verse": "Ortus virtutum, pratum bona pascua tutum,"
            },
            {
                "verse": "Cellaque plena mero dulcoris, lumine vero:"
            },
            {
                "verse": "Nil plus vel quero vel prestolor fore sero."
            },
            {
                "verse": "Hec micchi donavit qui me, qui cuncta creavit,"
            },
            {
                "verse": "Qui quos salvavit et me super astra locavit:"
            },
            {
                "verse": "Perpetis etatem regni dedit et bonitatem,"
            },
            {
                "verse": "Nec dedit estatem mutandam, set paritatem"
            },
            {
                "verse": "His quibus est esse quod non valet inde deesse."
            },
            {
                "verse": "Non tamen in donis equavit eas rationis"
            },
            {
                "verse": "Aut in personis animarum. Ius dictionis"
            },
            {
                "verse": "Est quibus indago veri que sunt, et ymago"
            },
            {
                "verse": "Vite farrago crescendi facta propago\"."
            }
        ],
        [
            {
                "verse": "Sum quia pictura Paradisi facta figura"
            },
            {
                "verse": "Etterni, dico quod prosint hec inimico,"
            },
            {
                "verse": "Si vult salvari, si vult sapiensque probari."
            },
            {
                "verse": "Non tamen ingratis valeo, nec sum reprobatis"
            },
            {
                "verse": "Utilis: ergo satis placeo cum pace locatis."
            },
            {
                "verse": "Non huc ignari veniunt diri vel avari,"
            },
            {
                "verse": "Nam mea natura non vult nisi corpora pura,"
            },
            {
                "verse": "Et fore postico Dominus letatur aprico."
            },
            {
                "verse": "Vult fecit quales homines is vivere tales,"
            },
            {
                "verse": "Non vult rivales, non ut lupus exitiales."
            },
            {
                "verse": "Ambo rogando Deum faciunt in fine tropheum,"
            },
            {
                "verse": "Ambo nec oblique: Deus est qui regnat ubique."
            }
        ],
        [
            {
                "verse": "Gratia precedens rerum largissima datrix,"
            },
            {
                "verse": "Sicut lux edens, cunctarum prima creatrix."
            }
        ],
        [
            {
                "verse": "Exemplum superi Paradisi defero veri,"
            },
            {
                "verse": "Pomis sum plenus, ego sum spatiosus, amenus:"
            },
            {
                "verse": "Est tamen inmensus is, sum metis ego census."
            }
        ],
        [
            {
                "verse": "Iudicis etterni vox per quam singula cerni"
            },
            {
                "verse": "Debent, sic inquit prope, mundum quando relinquit:"
            },
            {
                "verse": "\"Gratia stat vere, quam sic volo nempe manere,"
            },
            {
                "verse": "Donec finire mundum volo iure venire,"
            },
            {
                "verse": "Donec sit finis mundo labente ruinis\"."
            },
            {
                "verse": "Vivimus invisi dapibus saturi Paradisi:"
            },
            {
                "verse": "Non hec oramus, set ubique Deum quod amamus"
            },
            {
                "verse": "Numen, qui lumen dat cunctis datque cacumen,"
            }
        ],
        [
            {
                "verse": "Gratia lexque sequens que docet optima iussa"
            },
            {
                "verse": "Per que culpa frequens est penis iure recussa,"
            }
        ],
        [
            {
                "verse": "Raptus nam placui deitati iusta volendo,"
            },
            {
                "verse": "Sicque diuque fui, divinum velle colendo."
            },
            {
                "verse": "Henoc cur placui? Non est acceptio nostro"
            },
            {
                "verse": "Hec Domino, volui bene vivere ius sine rostro."
            }
        ],
        [
            {
                "verse": "O fera que mortem cum nube scientia tristi"
            },
            {
                "verse": "Humano sortem generi miseramque dedisti."
            }
        ],
        [
            {
                "verse": "Est comes hec operum sotialis, amica fidelis:"
            },
            {
                "verse": "Hec dat opus verum, quia collocat agmina celis."
            }
        ],
        [
            {
                "verse": "Ecce en hic Helyam qui sum portatus ab igne"
            },
            {
                "verse": "Currus, Messiam predixi surgere digne."
            }
        ],
        [
            {
                "verse": "Arbor fit mortis prave gustatio sortis,"
            },
            {
                "verse": "Post hec, fit fortis ut robur in orbe cohortis."
            }
        ],
        [
            {
                "verse": "Hoc pomum vite manet hic sine crimine, lite"
            },
            {
                "verse": "Et sine sorde, dator vite, vite generator,"
            },
            {
                "verse": "Vite salvator, vite primum reparator:"
            },
            {
                "verse": "In medium visum, cognoscimus hic Paradisum."
            }
        ],
        [
            {
                "verse": "Hoc plenum roris fertur bonitate saporis."
            }
        ],
        [
            {
                "verse": "O devoti atque noti Deo, qui, est veritas,"
            },
            {
                "verse": "Amatores, servatores eius, qui est karitas,"
            },
            {
                "verse": "Recolatis cur portatis divinam ymaginem"
            },
            {
                "verse": "Et tenetis suis metis et similitudinem."
            },
            {
                "verse": "Nicchil valet que non calet ignis superficies;"
            },
            {
                "verse": "Non armata corde, strata leviter est acies."
            },
            {
                "verse": "Si quis claudit os, cum audit divinam blasfemiam"
            },
            {
                "verse": "Vel absconsum fert responsum, incidit infamiam,"
            },
            {
                "verse": "Nam tacere tunc est vere maximum periculum,"
            },
            {
                "verse": "Cum delere vult quis de re aliquem articulum:"
            },
            {
                "verse": "Fides nostra res est rostra que fugit nocentia"
            },
            {
                "verse": "Veritati Dei nati quamvis displicentia."
            },
            {
                "verse": "Qui amare novit care suum corde principem"
            },
            {
                "verse": "Fidem Dei servet ei puram, veram, simplicem,"
            },
            {
                "verse": "Corde prius fidem pius incorruptam teneat,"
            },
            {
                "verse": "Et cum ore sive more operum post doceat"
            },
            {
                "verse": "Qui peccatum ne patratum sit si quis non impedit,"
            },
            {
                "verse": "Peccat idem secum quidem non agens quod expedit."
            },
            {
                "verse": "Non debere quem nocere cuiquam precipitur"
            },
            {
                "verse": "Et amare ac iuvare cuique iniungitur;"
            },
            {
                "verse": "Prohibere ne severe quis tractet iustitiam"
            },
            {
                "verse": "Et sincere retinere secum innocentiam."
            },
            {
                "verse": "Detractores vel doctores qui ledunt peritiam"
            },
            {
                "verse": "Reprobari debent: rari sunt qui servant gratiam."
            },
            {
                "verse": "Quales stulti extant multi docentes que nesciunt,"
            },
            {
                "verse": "Et secreta indiscreta lingua falsa faciunt:"
            },
            {
                "verse": "Cur sanctorum quis virorum minuit iudicio"
            },
            {
                "verse": "Visionem, rationem non servat officio."
            },
            {
                "verse": "Vident Deum qui tropheum sumpserunt de vitiis"
            },
            {
                "verse": "Et sciuntur quod fruuntur celorum delitiis."
            },
            {
                "verse": "Sedes Dei faciei sunt sanctorum anime:"
            },
            {
                "verse": "Vident viri vultus miri lumen, sicut femine,"
            },
            {
                "verse": "Et felici sunt amici cum beatitudine."
            },
            {
                "verse": "Nam confisi sunt et visi celi altitudine"
            },
            {
                "verse": "Qui steterunt et vicerunt mundum spe diutina."
            },
            {
                "verse": "Qui mensurat rem que durat in divina trutina"
            },
            {
                "verse": "Nunc nec scitur nec sentitur aliquo spiramine."
            },
            {
                "verse": "Potest falli casu valli quod est absque lumine."
            },
            {
                "verse": "Dimictantur et cernantur archana consilio."
            },
            {
                "verse": "Que non eget, nullus neget cuiusquam auxilio."
            },
            {
                "verse": "Maiestatis que formatis a se donat gloriam,"
            },
            {
                "verse": "Sicut dedit qui concedit quibus vult victoriam;"
            },
            {
                "verse": "At vorago qua ymago est sedis non credita"
            },
            {
                "verse": "Voret guerram per quam terram ferit, dum est tradita."
            }
        ],
        [
            {
                "verse": "Ego sedes, Dei edes et factura, video"
            },
            {
                "verse": "Quod pugillo sto in illo regis quem substineo:"
            },
            {
                "verse": "Res miranda, veneranda est quam dicam nimium,"
            },
            {
                "verse": "Set credenda et tenenda firma fide cordium."
            },
            {
                "verse": "Sessor meus, summus Deus, extat super omnia"
            },
            {
                "verse": "Non elatus, set placatus cum dulcora venia;"
            },
            {
                "verse": "Subter cuncta: portans uncta hec benivolentia"
            },
            {
                "verse": "Et non pressus neque fessus est impatientia;"
            },
            {
                "verse": "Non inclusus nec intrusus sic est intra omnia,"
            },
            {
                "verse": "Vota cernens, facta spernens malaque consilia;"
            },
            {
                "verse": "Non exclusus aut delusus est hic extra singula,"
            },
            {
                "verse": "Stringens almo suo palmo adhuc acta saecula:"
            },
            {
                "verse": "Et futura sunt factura eius ut preterita:"
            },
            {
                "verse": "Res presentes tam absentes habet ut nunc edita."
            },
            {
                "verse": "Circum rerum orbem verum ipse lumen residet,"
            },
            {
                "verse": "Non confusam nec contusam macchinam nam possidet."
            },
            {
                "verse": "O felices viri vices qui tales intelligunt,"
            },
            {
                "verse": "Si servire ipsi mire luci nunquam negligunt."
            },
            {
                "verse": "Altitudo, fortitudo lux et sapientia"
            },
            {
                "verse": "Dico Dei rerum mei et summa scientia,"
            },
            {
                "verse": "Bonitatis, pietatis, et eius immensitas,"
            },
            {
                "verse": "Qui est via, vita pia et etterna veritas,"
            },
            {
                "verse": "Non mensura vel censura est tractanda hominum,"
            },
            {
                "verse": "Corporali dum in tali habent carne terminum."
            },
            {
                "verse": "Nam falluntur, decernuntur dum celi iudicio"
            },
            {
                "verse": "Vel res horum qui sanctorum sunt iam de collegio,"
            },
            {
                "verse": "Tam humano suo vano, quam dolo demonii."
            },
            {
                "verse": "Mensurare vel narrare homo patrimonii"
            },
            {
                "verse": "Nescit Dei bona mei, carne vivens penitus,"
            },
            {
                "verse": "Ni quos donat et coronat vel concedit celitus."
            },
            {
                "verse": "Nam revelat sanctus celat que pravos Paraclitus,"
            },
            {
                "verse": "Qui personis dignis donis indicat divinitus,"
            },
            {
                "verse": "Viris puris non functuris male beneficio."
            },
            {
                "verse": "Nam secreta vult quieta mente in officio"
            },
            {
                "verse": "Dei data et fundata humili proposito"
            },
            {
                "verse": "Collocare, conmendare pro frugi deposito,"
            },
            {
                "verse": "At superbos et acerbos fugit, licet divites"
            },
            {
                "verse": "Facultatum. Dogma datum fert quandoque palmites"
            },
            {
                "verse": "Atque fructus plenos fluctus et malivolentia."
            },
            {
                "verse": "Set in illis non stat villis Dei sapientia"
            },
            {
                "verse": "Que benignos facit dignos hac intelligentia,"
            },
            {
                "verse": "Non ingratos non fuscatos tetra negligentia."
            },
            {
                "verse": "Teneatis ergo gratis data vobis munera,"
            },
            {
                "verse": "Dei dire, queso, ire ne temptetis vulnera."
            }
        ],
        [
            {
                "verse": "Fons divini boni cuiusque dat doni virtutem,"
            },
            {
                "verse": "Neque plus nec minus cuiusquam scit sinus salutem."
            },
            {
                "verse": "A natura dico, cuius omnis vico comunis."
            },
            {
                "verse": "Pauper pro amico neque pro mendico in cunis"
            },
            {
                "verse": "Habetur, si verus est vir et sincerus amator."
            },
            {
                "verse": "Sic Deus fundator est et consolator creator,"
            },
            {
                "verse": "Set Deus iratus et totus turbatus est visus,"
            },
            {
                "verse": "Quando stat peccator totus desperator, divisus"
            },
            {
                "verse": "Dei bonitate sua gravitate culparum."
            },
            {
                "verse": "Desperationes habent nationes ferarum:"
            },
            {
                "verse": "Una propter onus cuius sibi sonus est ortus;"
            },
            {
                "verse": "Hic necem minatur neque consolatur ut portus,"
            },
            {
                "verse": "Nisi sit in luto seque involuto letatur;"
            },
            {
                "verse": "Quedam ens plus ceca, mortis false teca, dampnatur,"
            },
            {
                "verse": "Heresis vocata, falsis obstinata doctrinis:"
            },
            {
                "verse": "Ista declarari non vult nec sanari ruinis:"
            },
            {
                "verse": "Quedam temeratis sensibus plus satis se necat;"
            },
            {
                "verse": "Ista sibi letum dat putansque metum, tunc secat:"
            },
            {
                "verse": "Non videt maiorem futurum dolorem post mortem."
            },
            {
                "verse": "Tales desperati post hanc cruciati per sortem."
            },
            {
                "verse": "Hii salvantur certi qui cavent experti furorem,"
            },
            {
                "verse": "Vitant et caverne humiles inferne ardorem,"
            },
            {
                "verse": "Nec incurrunt casum fraudibus in vasum dolosis"
            },
            {
                "verse": "Nec in parte feram caudata cimeram squamosis."
            },
            {
                "verse": "Nam meridiani demonis prophani non rursus"
            },
            {
                "verse": "Cito evadendi vim habent et flendi recursus."
            },
            {
                "verse": "Sunt faciliores casus et minores qui restant."
            },
            {
                "verse": "Omnes tamen mentem reddentes gementem molestant."
            }
        ],
        [
            {
                "verse": "Nunc ad Dei laudem mei verto vela"
            },
            {
                "verse": "Cum querela, qui est portus optimus."
            },
            {
                "verse": "Deus bonum summum sonum dat amandi,"
            },
            {
                "verse": "Se optandi desiderantissimus"
            },
            {
                "verse": "Toto corde, sine sorde, mente pura,"
            },
            {
                "verse": "Tota cura. Qui es rex purissimus,"
            },
            {
                "verse": "Cur mortales vivunt quales nata bruta"
            },
            {
                "verse": "Culpis tuta, cum tu sis doctissimus?"
            },
            {
                "verse": "Sine Deo quisque meo vivit homo"
            },
            {
                "verse": "Mortis domo et fece fedissimus."
            },
            {
                "verse": "Sine Dei lege, rei ceci manent,"
            },
            {
                "verse": "Fumo vanent, ut est is vanissimus"
            },
            {
                "verse": "Non adorans Deum, plorans est in penis"
            },
            {
                "verse": "Et catenis, ut meretur pessimus."
            },
            {
                "verse": "Cur tam stulti vivunt multi sine duce"
            },
            {
                "verse": "Deo, luce cum sit fulgentissimus?"
            },
            {
                "verse": "Ipsam vitam infinitam cur non petunt?"
            },
            {
                "verse": "Quam spem metunt? Nam est rex ditissimus,"
            },
            {
                "verse": "Tam vitandi quam curandi mala facta"
            },
            {
                "verse": "Iura fracta doctor est cautissimus,"
            },
            {
                "verse": "Et celorum et bonorum acquirendi"
            },
            {
                "verse": "Vis videndi donator largissimus."
            },
            {
                "verse": "Deum esse ac preesse cunctis rebus"
            },
            {
                "verse": "Et diebus, magnus scit et minimus."
            },
            {
                "verse": "Collaudetur et ametur semper Deus"
            },
            {
                "verse": "Ergo meus, omnium altissimus,"
            },
            {
                "verse": "In etternum quod Infernum dat malignis,"
            },
            {
                "verse": "Locum ignis, ubi rex nequissimus."
            },
            {
                "verse": "Suis servis dat vim nervis, Paradisum,"
            },
            {
                "verse": "Et se visum, qui est sol clarissimus. Amen."
            }
        ],
        [
            {
                "verse": "Ad laudem sedis Domini,"
            },
            {
                "verse": "Ut plena suo nomini"
            },
            {
                "verse": "Referatur, victoria"
            },
            {
                "verse": "Dicatur atque gloria."
            },
            {
                "verse": "Celi cum sede concinant,"
            },
            {
                "verse": "Nec elementa desinant;"
            },
            {
                "verse": "Pangant aves dulcissime,"
            },
            {
                "verse": "Ut solent suavissime."
            },
            {
                "verse": "Muta dent animalia"
            },
            {
                "verse": "Preconia, per qualia"
            },
            {
                "verse": "Intelligatur gratia,"
            },
            {
                "verse": "Per quam fit reverentia."
            },
            {
                "verse": "Pisces et cete grandia"
            },
            {
                "verse": "Hynnos dicant, et gaudia"
            },
            {
                "verse": "Cantent flores et arbores,"
            },
            {
                "verse": "Ut docent docti rethores."
            },
            {
                "verse": "Flamma cum nive, glacies,"
            },
            {
                "verse": "Bruma, vento rum acies"
            },
            {
                "verse": "Et procellarum spiritus,"
            },
            {
                "verse": "Omnis rerum exercitus."
            },
            {
                "verse": "Resurgant laudem mortui"
            },
            {
                "verse": "Ut referant, et cernui"
            },
            {
                "verse": "Stent et de dono stupidi"
            },
            {
                "verse": "Quod revixere rapidi."
            },
            {
                "verse": "Sol, luna dicant: \"Domine\""
            },
            {
                "verse": "Et stelle \"tuo nomine"
            },
            {
                "verse": "Pleni sunt celi, maria"
            },
            {
                "verse": "Tellus et aer: gloria!\""
            },
            {
                "verse": "Qui sedes in altissimo"
            },
            {
                "verse": "Et solio clarissimo,"
            },
            {
                "verse": "Suscipe que dant opera."
            },
            {
                "verse": "Et que creasti genera."
            },
            {
                "verse": "Preconia cum laudibus,"
            },
            {
                "verse": "Solempnia cum cantibus,"
            },
            {
                "verse": "Qui regnas celi specula,"
            },
            {
                "verse": "Nunc et per cuncta secula. Amen."
            }
        ],
        [
            {
                "verse": "Sedes laudetur iugiter divina"
            },
            {
                "verse": "Ad cuius laudem tu, Deus, inclina"
            },
            {
                "verse": "Aures clementer, tu stella marina,"
            },
            {
                "verse": "Rerum plasmator."
            },
            {
                "verse": "Hec sancta sedes speculum pretorum,"
            },
            {
                "verse": "Per quam fit cedes transfuga malorum,"
            },
            {
                "verse": "Ne celi edes sit hospes raptorum"
            },
            {
                "verse": "Vel receptator."
            },
            {
                "verse": "Speculantur ea candidati corde,"
            },
            {
                "verse": "Fruuntur ea vacuati sorde;"
            },
            {
                "verse": "Quam plebis dea fragilis, tu morde,"
            },
            {
                "verse": "Fecis amator."
            },
            {
                "verse": "Sedem celestem diligunt amici"
            },
            {
                "verse": "Utentes vestem tempore felici,"
            },
            {
                "verse": "Per cuius testem fiunt inimici"
            },
            {
                "verse": "Litis dampnator."
            },
            {
                "verse": "Ipsa, piorum generosa mater,"
            },
            {
                "verse": "Fovet languorum curatorem, frater"
            },
            {
                "verse": "Effectus morum, qui pius est pater"
            },
            {
                "verse": "Ac educator."
            },
            {
                "verse": "Manat ab illa iustitie lumen;"
            },
            {
                "verse": "Dives est villa quam divinum flumen"
            },
            {
                "verse": "Rigat argilla, qua datur cacumen"
            },
            {
                "verse": "Quo fit turbator."
            },
            {
                "verse": "Villa donorum multiplex est Dei,"
            },
            {
                "verse": "Argilla quorum fex materiei"
            },
            {
                "verse": "Est metallorum, qua veniunt rei"
            },
            {
                "verse": "Ut flat temptator."
            },
            {
                "verse": "Draco perversus radios amoris"
            },
            {
                "verse": "Suos demersus in hennam doloris"
            },
            {
                "verse": "Campsit, subversus a regno fulgoris,"
            },
            {
                "verse": "Vis usurpator."
            },
            {
                "verse": "Factus nefandus nefariis crescit,"
            },
            {
                "verse": "Nullis amandus, diligere nescit,"
            },
            {
                "verse": "Semper infandus, senex iuvenescit,"
            },
            {
                "verse": "Pacis vorator."
            },
            {
                "verse": "Ale nos sedis protegant divine,"
            },
            {
                "verse": "Dignos mercedis faciant: nam sine"
            },
            {
                "verse": "Ipsius edis vocent medicine"
            },
            {
                "verse": "Vite qui dator."
            }
        ],
        [
            {
                "verse": "Visio certa mei Paradisum dat spetiei,"
            },
            {
                "verse": "Gaudia finite nunquam nam confero vite;"
            },
            {
                "verse": "Lux est etterna, non ut mundana lucerna,"
            },
            {
                "verse": "Set semper lucens est lumina summaque ducens."
            }
        ],
        [
            {
                "verse": "Lux ego sum rerum, Deus et lumen sibi verum:"
            },
            {
                "verse": "Hic post me tecti thesauri sunt pretiosi,"
            },
            {
                "verse": "Qui sunt exosi qui sunt feritate refecti."
            },
            {
                "verse": "Hic latet hec vera lux, ego qui iam posteriora"
            },
            {
                "verse": "Ostendique fora que sunt spectare severa:"
            },
            {
                "verse": "Perfidie servis ea sunt crudelia iussa,"
            },
            {
                "verse": "Crimina percussa sunt hiis dilecta protervis."
            },
            {
                "verse": "Omnes esse volo tibi nunc et semper apertos"
            },
            {
                "verse": "Et menti certos. Tibi quicquam condere nolo."
            }
        ],
        [
            {
                "verse": "Hac stant qui dicti sunt iudicio benedicti"
            },
            {
                "verse": "Parte, meo sacri baptismate nempe lavacri:"
            },
            {
                "verse": "Hii meruere meum regnum vitamque, tropheum"
            },
            {
                "verse": "Penitus in celis, ubi quit fore quisque fidelis."
            }
        ],
        [
            {
                "verse": "Hoc ego sum numen dans omnibus undique lumen,"
            },
            {
                "verse": "Lux et maiestas, deitas, virtus et honestas,"
            },
            {
                "verse": "Ignis et id munus qui regnat trinus et unus."
            }
        ],
        [
            {
                "verse": "Dextera virtutem facit hec donatque salutem,"
            },
            {
                "verse": "Hec mea dat vitam manus, hec mortemque peritam"
            },
            {
                "verse": "Ac amplexatur populum qui sanctus amatur."
            }
        ],
        [
            {
                "verse": "Hec portat totum mundum, regimen quoque motum."
            }
        ],
        [
            {
                "verse": "Sum pater en rerum, presum quas nempe creavi"
            },
            {
                "verse": "Et quas salvavi, faciens cognoscere verum."
            }
        ],
        [
            {
                "verse": "Hinc stant dampnati subter culpa reprobati."
            }
        ],
        [
            {
                "verse": "Sponsa, columba mea tu candida, cuncta trophea"
            },
            {
                "verse": "Spiritus ipse dedit Sanctus tibi quando resedit"
            },
            {
                "verse": "In te, donorum virgo septena sacrorum."
            },
            {
                "verse": "Velle meumque precum quos offers est dare tecum"
            },
            {
                "verse": "Quod petis. Est gratum miseranti munus amatum,"
            },
            {
                "verse": "Dum non spernatur ingratis quod tribuatur."
            },
            {
                "verse": "Tecum partitus regnum fontem pietatis,"
            },
            {
                "verse": "Non tamen invitus tibi do, flos nobilitatis."
            },
            {
                "verse": "Virgo, secure poscas, mater pia, vere"
            },
            {
                "verse": "Obtentura mere, quia stas humilis geniture."
            },
            {
                "verse": "Sum tuus ipse pater genitique mei: generosa"
            },
            {
                "verse": "Fedas exosa culpas es tu pia mater;"
            },
            {
                "verse": "Hac substentatur capud omne quod orbe gravatur."
            }
        ],
        [
            {
                "verse": "Rex dominorum, fonsque bonorum rexque creator,"
            },
            {
                "verse": "Mi pater inclite, sponse paraclite, nate ducator,"
            },
            {
                "verse": "Lux, via, gratia ius neque retia, qua nec habere,"
            },
            {
                "verse": "Quit sua noxia, nec sibi proxima culpa tenere,"
            },
            {
                "verse": "Tu quia diligis hec neque negligis hec per amorem"
            },
            {
                "verse": "Perpete vivere vel quibus urere prava, dolorem"
            },
            {
                "verse": "Das reparabile posseque nabile post super astra."
            },
            {
                "verse": "Das mala sternere, das bona carpere, vincere castra,"
            },
            {
                "verse": "Te micchi cernere das, neque spernere vis redeuntes,"
            },
            {
                "verse": "Te quoque gliscere debita noscere visque queuntes."
            },
            {
                "verse": "Rex pietatis me miserantis quippe corona,"
            },
            {
                "verse": "Et bonitatis sancta parantis et optima dona,"
            },
            {
                "verse": "Me decorasti meque locasti sede priorum:"
            },
            {
                "verse": "Dicor amabilis et decorabilis inde virorum"
            },
            {
                "verse": "Vocibus omnibus, indeque gentibus et veneranda,"
            },
            {
                "verse": "Et pia flentibus anxietatibus, ars et amanda."
            },
            {
                "verse": "Sum cita supplicis atque laboribus auxiliatrix"
            },
            {
                "verse": "Promptaque simplicis ipsa doloribus ut miseratrix."
            },
            {
                "verse": "Tuque creasti meque parasti me fore talem,"
            },
            {
                "verse": "Tu voluisti tuque dedisti, me spetialem,"
            },
            {
                "verse": "Te quia specto lumine recto te deitatem"
            },
            {
                "verse": "Omnipotentem, te sapientem, te bonitatem."
            },
            {
                "verse": "Omnia diligo nullaque nigligo que statuisti,"
            },
            {
                "verse": "Iussa sacerrima suntque tenerrima que tribuisti"
            },
            {
                "verse": "Me fragilem tu sic docilem matrem voluisti,"
            },
            {
                "verse": "Sic humilem fore tam similem tibi mente dedisti."
            },
            {
                "verse": "Tu precibus das utilibus quas porrigo plenum,"
            },
            {
                "verse": "Rex, aditum, das et reditum dulcoris amenum."
            },
            {
                "verse": "Accelleras seu tarda feras quecunque petita;"
            },
            {
                "verse": "Rite facis, quia nulla iacis ni luce perita;"
            },
            {
                "verse": "Iustitiam servans, miseris micchi das misereri;"
            },
            {
                "verse": "Duritiam pravi sceleris non vis retineri;"
            },
            {
                "verse": "Imperium regis ipse tuum semper sapienter,"
            },
            {
                "verse": "Psalterium tu precipuum cantasque scienter"
            },
            {
                "verse": "Corda citans. Tu sollicitas bene cernere, nota"
            },
            {
                "verse": "Suppeditans, ne vel ruditas sit pectore mota"
            },
            {
                "verse": "Nil. Foris exprimo scire quod extimo queque cupisco,"
            },
            {
                "verse": "Et miseris quod tu misereris non modo disco:"
            },
            {
                "verse": "Velle tuum volo precipuum fieri reverenter,"
            },
            {
                "verse": "Idque meum sit teque Deum laudare libenter."
            },
            {
                "verse": "Advoco supplex, nil fero duplex, tu bene nosti;"
            },
            {
                "verse": "Opto resistere, pervia currere luminis hosti;"
            },
            {
                "verse": "Cogere curo monstra nocentia lege superna;"
            },
            {
                "verse": "Ordine puro dico placentia teque lucerna"
            },
            {
                "verse": "Te quia fontem lucis amene cerno nitentem."
            },
            {
                "verse": "Construo pontem pro dape cene lucripotentem,"
            },
            {
                "verse": "Que tribuatur monte viantibus, ut reparato"
            },
            {
                "verse": "Robore, statur quo vigilantibus, stent sine fato."
            }
        ],
        [
            {
                "verse": "Sub pedibus tristis iacet hostis perfidus istis"
            },
            {
                "verse": "Demon prostratus, confusus, vilificatus"
            },
            {
                "verse": "Et timidus, pressus, cum lapsus pondere fessus."
            }
        ],
        [
            {
                "verse": "Ore suo ficti, post os intrant maledicti,"
            },
            {
                "verse": "Heserunt donis quia falsis corde draconis."
            }
        ],
        [
            {
                "verse": "Principio caret, ut capio, Deus: alta potestas"
            },
            {
                "verse": "Fonsque tuus nimis irriguus res ducere festas."
            },
            {
                "verse": "Hinc generantur res et aquantur gratis abunde,"
            },
            {
                "verse": "Hinc ineunt que stare queunt cathedreque profunde,"
            },
            {
                "verse": "Hinc pretiabilis ortus arabilis, hinc ager herbas"
            },
            {
                "verse": "Ducit et exhibet, haud dare cuilibet optat acerbas,"
            },
            {
                "verse": "Fructiferas non mortiferas generatque medelas,"
            },
            {
                "verse": "Absque quibus non sana tribus fit perque querelas."
            },
            {
                "verse": "Admirabilis, haud affabilis, o Deus, es tu"
            },
            {
                "verse": "Conversabilis esque ducabilis, uris et es tu"
            },
            {
                "verse": "Ignis amoris, es atque saporis dulcor in ore,"
            },
            {
                "verse": "Pluvia roris fertilis horis, dives odore,"
            },
            {
                "verse": "Esque Paraclitus, o bone spiritus, in deitate."
            },
            {
                "verse": "In me celitus labens protinus pro pietate"
            },
            {
                "verse": "Me genitricem ac alitricem fecit amati"
            },
            {
                "verse": "Fructus, nati, quo salvati quove piati"
            },
            {
                "verse": "Sunt mortales et veniales pignore tali."
            },
            {
                "verse": "Ac inimicus mundus apricus, frondiferali"
            },
            {
                "verse": "Cortice cecus, trux prope pecus, fitque manifestus"
            },
            {
                "verse": "Et sine fructu manans luctu vique molestus,"
            },
            {
                "verse": "Et sterilis, nisi quando bono cultore novatur,"
            },
            {
                "verse": "Fallibilis, nisi quando sono spondente probatur."
            },
            {
                "verse": "Est optabilis et conabilis hinc Paradisus,"
            },
            {
                "verse": "Plenus amenis undique cenis et dape visus,"
            },
            {
                "verse": "Laudeque virtus et bona mirtus habet dare flatus."
            },
            {
                "verse": "Tartarus orridus indeque sordidus ipse reatus,"
            },
            {
                "verse": "Et redolet quia crimen olet. Sunt ergo beati"
            },
            {
                "verse": "Quique vident ubi nunc resident in pace locati"
            },
            {
                "verse": "Has genitus meus agnus opes rectis reseravit,"
            },
            {
                "verse": "Cum penitus gentes inopes ad se revocavit;"
            },
            {
                "verse": "Set miseri cum corde graves non has ita credunt,"
            },
            {
                "verse": "Hiique feri sibi prorsus aves cum dogmate ledunt,"
            },
            {
                "verse": "Fallibiles, set non stabiles virtute fideli,"
            },
            {
                "verse": "Quive Deo flexere meo sua pectora celi."
            },
            {
                "verse": "Ergo mecum qui sunt secum, nempe videntes"
            },
            {
                "verse": "Maiestatem sic deitatem sic reverentes,"
            },
            {
                "verse": "Laudent illam, namque pupillam sicut amare"
            },
            {
                "verse": "Hic oculi scitur, populi vitamque lavare."
            },
            {
                "verse": "Ac devoti, qui micchi noti sunt, ymitantes"
            },
            {
                "verse": "Ac humiles fiant fragiles similando. Levantes"
            },
            {
                "verse": "Corda super, cantent nuper laudem deitatis,"
            },
            {
                "verse": "Et benedicant quos intricant corpora gratis."
            }
        ],
        [
            {
                "verse": "Ave, Pater rerum, lumen lucis verum,"
            },
            {
                "verse": "Summum bonum merum, gaudium sincerum,"
            },
            {
                "verse": "Tu Deus deorum, panis angelorum,"
            },
            {
                "verse": "Vitaque sanctorum, veritas doctorum,"
            },
            {
                "verse": "Omnipotens manus qua fit omnis sanus:"
            },
            {
                "verse": "Infans, puer, canus; fons meridianus"
            },
            {
                "verse": "Potans sitientes, rigans arescentes,"
            },
            {
                "verse": "Augens virescentes, firmans et herentes."
            },
            {
                "verse": "Flumen Paradisi, notum nullis, nisi"
            },
            {
                "verse": "Qui sunt puri visi, a labe divisi,"
            },
            {
                "verse": "Biberis pro certo, hocque pro experto"
            },
            {
                "verse": "Est, sicut adverto, regi nunc Roberto."
            },
            {
                "verse": "Adam primus pater factus natus frater,"
            },
            {
                "verse": "Cuius virgo mater terra, set non ater"
            },
            {
                "verse": "Fimus culpe vilis; set tu iuvenilis"
            },
            {
                "verse": "Abel, quem senilis Chayn stravit pilis;"
            },
            {
                "verse": "Enoc tu translatus; fili Noe gratus"
            },
            {
                "verse": "Cum prole locatus archa, crucis ratus"
            },
            {
                "verse": "Generis humani, ebrius quem sani"
            },
            {
                "verse": "Velaverunt cani risui vesani."
            },
            {
                "verse": "Abraam multarum pater catervarum,"
            },
            {
                "verse": "Tu dux salvandarum tutor animarum;"
            },
            {
                "verse": "Isaac senilis partus Sarre bilis,"
            },
            {
                "verse": "Cuius risum vilis dedit puerilis;"
            },
            {
                "verse": "Iacob supplantator draconis prostrator;"
            },
            {
                "verse": "Et serpens salvator suspensus; tu sator"
            },
            {
                "verse": "Iosep princeps factus, venditus et iactus;"
            },
            {
                "verse": "Moyses qui nactus regem est et pactus,"
            },
            {
                "verse": "Plagis qui percussit Egyptum, excussit"
            },
            {
                "verse": "Populum et ussit hostes et recussit,"
            },
            {
                "verse": "Rubrum scidit mare sic mite, servare"
            },
            {
                "verse": "Scivit iussum, quare meruit vadare."
            },
            {
                "verse": "Sacerdos es Aron, qui sacravit Caron,"
            },
            {
                "verse": "Cum submersus Faron est virtute Amon."
            },
            {
                "verse": "Amon, deus poli, cunctis debes coli,"
            },
            {
                "verse": "Tibi debet soli sors vacua doli"
            },
            {
                "verse": "Humana servire, semper obedire,"
            },
            {
                "verse": "Sponte te audire, si te vult sentire."
            },
            {
                "verse": "Sic es Sanson fortis Assalon in ortis,"
            },
            {
                "verse": "Gedeon cohortis dux et fractor mortis,"
            },
            {
                "verse": "David rex munitus, Salamon peritus;"
            },
            {
                "verse": "Quilibet unitus propheta cupitus:"
            },
            {
                "verse": "Te benedicamus, sicut collaudamus:"
            },
            {
                "verse": "Da que nos optamus, ut te nos amamus."
            },
            {
                "verse": "Da vitam conversis; convertendis mersis"
            },
            {
                "verse": "Culpis tempus, versis ad te fac ut tersis."
            }
        ],
        [
            {
                "verse": "\"Ignis ab etterno, primordia non tua cerno,"
            },
            {
                "verse": "Cuius fervoris flammis et cuius amoris"
            },
            {
                "verse": "Ardeo neve cremor, de nulla parteve demor;"
            },
            {
                "verse": "Lumen es accendens, fons vivus pectora tendens,"
            },
            {
                "verse": "Implens corda bonis et mentes vi rationis,"
            },
            {
                "verse": "Tu virtus, tu manens vita, sapientia canens,"
            },
            {
                "verse": "Absque senectutis defectu sive salutis,"
            },
            {
                "verse": "Tu bonitas mundans, tu pacis tempora fundans,"
            },
            {
                "verse": "Gloria sanctorum, tu visio leta bonorum,"
            },
            {
                "verse": "Tu via rectorum, tutamen tuque piorum,"
            },
            {
                "verse": "Ignis tu pius visus es locus et Paradisus."
            },
            {
                "verse": "Hec ego per tota refero legionica vota,"
            },
            {
                "verse": "Ordinis ipse mei sic ardentis faciei."
            }
        ],
        [
            {
                "verse": "En ego concordo similorque Seraphycus ordo"
            },
            {
                "verse": "Flamme stirpe rubi vel que rubet obvia nubi,"
            },
            {
                "verse": "Ex radiis solis, vacue de pondere molis\"."
            }
        ],
        [
            {
                "verse": "\"Lucem cognosco te fontem lucis et ignis,"
            },
            {
                "verse": "Que clares dignis: te plene cernere posco:"
            },
            {
                "verse": "Tu das, lux, lumen, tu spergis in arrida flumen"
            },
            {
                "verse": "Pandens naturam virtutes equore puram."
            },
            {
                "verse": "Astriferum cursum struis, ac equare planetas"
            },
            {
                "verse": "Et rerum metas numeros et tendere sursum;"
            },
            {
                "verse": "Regna doces legi de iure subesse potenti,"
            },
            {
                "verse": "Pectore prudenti soli prius ordine regi,"
            },
            {
                "verse": "Alba tibi nutu quia cuncta tuoque potestas"
            },
            {
                "verse": "Est tua maiestas, cuius sunt omnia iutu:"
            },
            {
                "verse": "Est mera doctrina, perfecta scientia vera,"
            },
            {
                "verse": "Congrua, sincera, pulcerrima stella marina\"."
            }
        ],
        [
            {
                "verse": "Ordo loqui tali Cherubin sermone videtur:"
            },
            {
                "verse": "Queso, Pater, detur micchi vox cum dogmate quali"
            },
            {
                "verse": "Plena queat refici de luce scientia dici,"
            },
            {
                "verse": "Que referat verum, que possit lucida rerum."
            }
        ],
        [
            {
                "verse": "Iudicium rectum Deus est a fulmine sectum,"
            },
            {
                "verse": "Nullum defectum ducens ad iusta profectum."
            },
            {
                "verse": "\"Tu mea pax\" inquit \"que prelia noxia linquit,"
            },
            {
                "verse": "Et requies leta tua sum sedesque quieta."
            },
            {
                "verse": "Quicquid in athleta, quicquid sedet atque propheta,"
            },
            {
                "verse": "Est in censura cernente tuaque figura,"
            },
            {
                "verse": "Quam fert scriptura, quam dicunt et sacra iura,"
            },
            {
                "verse": "Si quod dant leges, si quod per libera reges"
            },
            {
                "verse": "Regna suique greges firmant quod, rex pie, deges."
            },
            {
                "verse": "Semper mutantur set cetera vel renovantur,"
            },
            {
                "verse": "Quamvis servantur quedam multumque ducantur\"."
            },
            {
                "verse": "Sic verbis linquit, sic nec plus incitus, inquit."
            }
        ],
        [
            {
                "verse": "Ordo Tronorum, requiescens pace piorum,"
            },
            {
                "verse": "Hec loquitur, quorum iudex est Factor eorum."
            }
        ],
        [
            {
                "verse": "\"Tu Dominus rerum Dominator et es dominorum,"
            },
            {
                "verse": "Imperium verum dominans stas imperiorum."
            },
            {
                "verse": "Tu cunctis rebus, solus rector, dominaris:"
            },
            {
                "verse": "Servit enim Phebus tibi, stellis tu veneraris,"
            },
            {
                "verse": "Iussa facit luna tua, cum variatur in arce"
            },
            {
                "verse": "Celi stans una. Dominaris, Rex quoque parce."
            },
            {
                "verse": "Nos vitiis, pravis inimicis nos dominamur,"
            },
            {
                "verse": "Nos per te gnavis et honestis semper amamur."
            },
            {
                "verse": "In te nostri habet vires et spem dominatus:"
            },
            {
                "verse": "Cum caro fessa labet, sibi tunc es auxiliatus."
            },
            {
                "verse": "Quisque tuum spernens dominatum non habet ergo"
            },
            {
                "verse": "Nostrum, nec cernens est pondera que sua tergo."
            },
            {
                "verse": "Te colimus dominum: dominatio quelibet unde,"
            },
            {
                "verse": "Semper amare sinum Domini debemus abunde\"."
            }
        ],
        [
            {
                "verse": "Ordo quidem fatur Dominatio quive vocatus"
            },
            {
                "verse": "Est, cui mandatur regimen, cuius dominatus"
            },
            {
                "verse": "Prodest subiectis, qui nolunt currere, servis,"
            },
            {
                "verse": "Effrenes rectis fatue votisque protervis."
            }
        ],
        [
            {
                "verse": "\"O Princeps, cuius sunt omnia prelia cure"
            },
            {
                "verse": "Mundi non huius solius, set geniture"
            },
            {
                "verse": "Rerum quorumque regnorum sive virorum,"
            },
            {
                "verse": "Climate quocunque regione superque polorum,"
            },
            {
                "verse": "Per te regna regunt reges et bella quietant,"
            },
            {
                "verse": "Concordes degunt homines, animalia fetant:"
            },
            {
                "verse": "Dux, custos primum caput es exercituumque,"
            },
            {
                "verse": "Preponens imum summo facis occiduumque,"
            },
            {
                "verse": "Principibus nobis, quos celos ante creasti,"
            },
            {
                "verse": "Luminibusque probis et consiliis decorasti,"
            },
            {
                "verse": "Conmittens partes quibus intersitque preesse,"
            },
            {
                "verse": "Atque docens artes quibus est hiis Marte necesse"
            },
            {
                "verse": "Vincere tres hostes: carnem mundumque suosque"
            },
            {
                "verse": "Demonis et postes. Nos fortificaque virosque\"."
            }
        ],
        [
            {
                "verse": "Ordo dedit digne sic Principibus, quia primum"
            },
            {
                "verse": "Sunt caput insigne regnorum: quodlibet imum"
            },
            {
                "verse": "Est apud imperium divinum iure vocari,"
            },
            {
                "verse": "Et quia Psalterium docet hos nos sic imitari."
            }
        ],
        [
            {
                "verse": "\"Arcendi plene quecunque domanda potestas"
            },
            {
                "verse": "Tu, Deus, et lene res evitare molestas;"
            },
            {
                "verse": "Spirituum cogis vires et vota malorum"
            },
            {
                "verse": "Arcta manere rogis ubi sunt tormenta dolorum."
            },
            {
                "verse": "Tu retines mundum strictum clausumque pugillo:"
            },
            {
                "verse": "Tu posses fundum sursum dare prorsus in illo."
            },
            {
                "verse": "Robur cordatum tu nostra potentia castrum,"
            },
            {
                "verse": "Arma regens fatum nature fertile plaustrum."
            },
            {
                "verse": "Tu nobis donas vim fortia vota parandi,"
            },
            {
                "verse": "O auxilium ponas qui post sunt infera dandi"
            },
            {
                "verse": "Tartara, sub leges quas a te sede tenere."
            },
            {
                "verse": "Qui tibi sunt reges parentes pectore vere,"
            },
            {
                "verse": "Verbis ac operum studiis ipsisque iuvamen"
            },
            {
                "verse": "Ut demus verum, sis semper qui potes. Amen\"."
            }
        ],
        [
            {
                "verse": "Ordo Potestatum laudat, quia sede manentem"
            },
            {
                "verse": "Cum virtute statum mundum res atque tenentem."
            },
            {
                "verse": "Est prece querendus cunctoque rogamine pleno"
            },
            {
                "verse": "Ne subeat flendus lapsus necis intus aeno."
            }
        ],
        [
            {
                "verse": "Ordo Virtutum: \"quia nos damus utile scutum"
            },
            {
                "verse": "- dicit -, mira Dei faciunt ope multa diei"
            },
            {
                "verse": "Tempora. Signa damus miracula quando probamus."
            },
            {
                "verse": "Fortes firmamus nobis fisos et amamus."
            },
            {
                "verse": "Tu virtus vera, Deus, es, que cunta severa"
            },
            {
                "verse": "Mollificas alma vi qua datur inclita palma."
            },
            {
                "verse": "De nicchilo pasti sunt a te quosve creasti"
            },
            {
                "verse": "Quosve reformasti, quos dotibus et decorasti."
            },
            {
                "verse": "Tu nobis prebes vires operum. Tibi plebes"
            },
            {
                "verse": "O unde virent debent, et quicquid lumine prebent."
            },
            {
                "verse": "Si vadunt claudi recti, totum tibi laudi"
            },
            {
                "verse": "Cedit; defuncti si vivunt, sunt tibi iuncti:"
            },
            {
                "verse": "Tu corpus iungis anime; tu pectus inungis"
            },
            {
                "verse": "Cum pietate bona, quia tu das et pia dona\"."
            }
        ],
        [
            {
                "verse": "Ordo spirituum sic fert Archangelicorum"
            },
            {
                "verse": "Ac exercituum denunctiat arma bonorum;"
            },
            {
                "verse": "Et secreta poli commissa que sunt sibi celant,"
            },
            {
                "verse": "Set reliquis velant que cognita sunt sibi soli."
            },
            {
                "verse": "\"Tu quia natura noscis sicut tua dona,"
            },
            {
                "verse": "In qua persona melius stant hec tua iura?\""
            },
            {
                "verse": "Aiunt ista Deo, presummunt dicere stulti"
            },
            {
                "verse": "Quod sancti culti non sint hoc rite tropheo."
            },
            {
                "verse": "Hec secreta bona noscant fidei, quia demunt"
            },
            {
                "verse": "O ac errore premunt lucem? Caveant sua dona,"
            },
            {
                "verse": "Ne sint in ceca faciente cupidine sorte,"
            },
            {
                "verse": "Et post, cum morte, sub tartarea truce theca\"."
            }
        ],
        [
            {
                "verse": "Angelicus fatur deitati nunctius ordo:"
            },
            {
                "verse": "\"Non ego discordo, rectum dum sit quod agatur;"
            },
            {
                "verse": "Custodes positi sumus ac hominum vigilantes,"
            },
            {
                "verse": "Doctores dantes stimulumque metumque periti."
            },
            {
                "verse": "Alma salus, cernis humanam conditionem:"
            },
            {
                "verse": "Nos damus umbonem plus lignis sistere quernis"
            },
            {
                "verse": "Fortem. Non curant defendere mentis honorem"
            },
            {
                "verse": "Ac anime florem, set te prout atra figurant,"
            },
            {
                "verse": "Nec sentire student que sit sententia clara,"
            },
            {
                "verse": "Aut animas ara subter fore quod sua nudent."
            },
            {
                "verse": "Ara crucis donat hiis qui pugnare sub illa"
            },
            {
                "verse": "Gliscunt, in villa celi fore, quosve coronat\"."
            }
        ],
        [
            {
                "verse": "Sicut esaurimus nos vere te deitatem"
            },
            {
                "verse": "Omnes et scimus, te dante, tuam bonitatem,"
            },
            {
                "verse": "Quilibet ordo, videns prout est facialiter alma"
            },
            {
                "verse": "Maiestas residens tua, laudant te quia palma."
            }
        ],
        [
            {
                "verse": "Pater rerum, patriarcha gubernator omnium,"
            },
            {
                "verse": "Imperator et monarcha, donans patrimonium"
            },
            {
                "verse": "Quo est victa ferox parca et omne demonium;"
            },
            {
                "verse": "Tu dedisti nobis fidem ac veram iustitiam"
            },
            {
                "verse": "Esse te credendi pridem per te, sapientiam"
            },
            {
                "verse": "Ac vivendi pure quidem ut per innocentiam."
            },
            {
                "verse": "Te videre optabamus mundo corporaliter,"
            },
            {
                "verse": "Nam te nondum tenebamus ut nunc visibiliter,"
            },
            {
                "verse": "Ut ad faciem spectamus facie totaliter;"
            },
            {
                "verse": "Modo cernimus divinam maiestatem fulgidam"
            },
            {
                "verse": "Unam deitatem trinam, set personam candidam"
            },
            {
                "verse": "Per matrem, stellam marinam, virginem, spem vividam."
            },
            {
                "verse": "Nos patriarche videmus nunc promissam gloriam"
            },
            {
                "verse": "Et visionem habemus nunc consolatoriam:"
            },
            {
                "verse": "Corpora, sicut tenemus, ferent hanc victoriam."
            },
            {
                "verse": "Intellectum quidam nolunt ex vana dissidia"
            },
            {
                "verse": "Hunc habere, neque colunt quasi de invidia:"
            },
            {
                "verse": "Credere nos nunquam volunt certa ferre gaudia,"
            },
            {
                "verse": "Ii sunt quia veritatis lesores falsidici,"
            },
            {
                "verse": "Amatores vanitatis. Pateant ne modici,"
            },
            {
                "verse": "Intellectus claritatis remanent famelici."
            }
        ],
        [
            {
                "verse": "Deum pure cernimus, sicut prophetavimus:"
            },
            {
                "verse": "Splendor eius intimus nobis est clarissimus."
            },
            {
                "verse": "Prophetando vidimus qui est nunc certissimus."
            },
            {
                "verse": "Nos prophete, Domine, tuo fulcti lumine"
            },
            {
                "verse": "Tuo fisi nomine, prophetico carmine"
            },
            {
                "verse": "Te venturum numine diximus et famine."
            },
            {
                "verse": "Modo te ad faciem certam propter aciem"
            },
            {
                "verse": "Videmus, et spetiem tuam et congeriem"
            },
            {
                "verse": "Rerum per te seriem qui nec habes cariem."
            }
        ],
        [
            {
                "verse": "Sedentes nunc in gloria nos iudices apostoli"
            },
            {
                "verse": "De habita victoria gaudemus in metropoli:"
            },
            {
                "verse": "Paradisi metropolis dat nobis summa gaudia,"
            },
            {
                "verse": "Que. nunquam dantur subdolis qui negant nostra prandia."
            },
            {
                "verse": "Fidei luminaria nos fecit lux creatica,"
            },
            {
                "verse": "Ut fierent altaria veri cultus fructifica."
            },
            {
                "verse": "Nunc in Patre Filium Patrem esse in Filio"
            },
            {
                "verse": "Et neumatis consilium ex utroque medullio,"
            },
            {
                "verse": "Videmus inmensissimam maiestatem Altissimi"
            },
            {
                "verse": "Et Verbi potentissimam sui sapientissimi."
            },
            {
                "verse": "Non hec hostes intelligunt qui sentiunt carnaliter,"
            },
            {
                "verse": "Et scire vera negligunt, cum vivant bestialiter."
            }
        ],
        [
            {
                "verse": "O gloria martirii, Deus fundator fidei"
            },
            {
                "verse": "Virtus firmatrix et spei, rerum factor imperii,"
            },
            {
                "verse": "Tua decora visio melior omni gaudio"
            },
            {
                "verse": "Est pro vitali prandio sine defectus spatio."
            },
            {
                "verse": "Tu Paradisus premium es lux nobis martiribus;"
            },
            {
                "verse": "Cum tuis, Deus, viribus hoc cepimus preconium:"
            },
            {
                "verse": "Vita etterna cernere Te, Deus, est et faciem"
            },
            {
                "verse": "Tuam fulgentem, requiem sic est videre summere."
            },
            {
                "verse": "In Te vicimus omnia tormenta, carnem, seculum,"
            },
            {
                "verse": "Quod est ut vanum speculum, et stravimus demonia."
            }
        ],
        [
            {
                "verse": "Optime Pater, firmitas sanctorum,"
            },
            {
                "verse": "Quorum est mater, aula, quies, forum"
            },
            {
                "verse": "Sponsa tua, frater tu factus eorum"
            },
            {
                "verse": "Per pietatem,"
            },
            {
                "verse": "Nos confessores esse voluisti"
            },
            {
                "verse": "Et bellatores contra hostes Christi,"
            },
            {
                "verse": "Ut possessores videremur isti"
            },
            {
                "verse": "Regno etatem."
            },
            {
                "verse": "Te, quem videmus aspectu presenti,"
            },
            {
                "verse": "Petimus ut nemus hostis fraudulenti,"
            },
            {
                "verse": "Quod Poliphemus vi tenet dementi,"
            },
            {
                "verse": "Cedamus, cratem."
            }
        ],
        [
            {
                "verse": "Deus, rosa virginea candoris atque lilium,"
            },
            {
                "verse": "Viridica pampinea corona, cursus bravium,"
            },
            {
                "verse": "Nos intuemur virgines te qui es lumen omnium,"
            },
            {
                "verse": "Que fugimus libidines et pregnans matrimonium,"
            },
            {
                "verse": "Accensis nos lampadibus, vigilantes cum oleo"
            },
            {
                "verse": "Diebus atque noctibus stetimus in aculeo."
            },
            {
                "verse": "Candora te virginitas, sicut sibi das, inspicit,"
            },
            {
                "verse": "Si non desit humilitas, quam tua lux non despicit."
            }
        ],
        [
            {
                "verse": "Multitudo viduarum et iustorum legio,"
            },
            {
                "verse": "Infinita catervarum te videt religio."
            },
            {
                "verse": "Audi preces, Rex, cunctorum Christi nunc pro populo"
            },
            {
                "verse": "Et doctrinam credendorum trahe tetro scrupulo;"
            },
            {
                "verse": "Et de tenebris erroris extrahe christicolas,"
            },
            {
                "verse": "Ne incurrant os horroris atque tartaricolas;"
            },
            {
                "verse": "Dona eis te videre, vite lux perpetua,"
            },
            {
                "verse": "Et in celis possidere te pace conspicua."
            },
            {
                "verse": "Sicut factos nos nocentes per Ade originem,"
            },
            {
                "verse": "Et perversos Eve dentes et diram propaginem,"
            },
            {
                "verse": "Reddidisti liberatos, Rex, ad innocentiam,"
            },
            {
                "verse": "Ita facias salvatos hos tuam militiam:"
            },
            {
                "verse": "Debiles, fuscos, ignaros, penitentes cordibus"
            },
            {
                "verse": "Et contritos Deo caros, quia dolent fletibus."
            }
        ],
        [
            {
                "verse": "Sedis apostolice fixe virtutibus atque"
            },
            {
                "verse": "Stipite, sive crucis viva radice fidelis,"
            },
            {
                "verse": "Plorat honos et onus flet lamentabile, plangit"
            },
            {
                "verse": "Ecclesie plebs tota, gemit Latium, sua luget"
            },
            {
                "verse": "Roma, capud mundi, meret clerus, luit ipsa"
            },
            {
                "verse": "Nunc despecta fides, spes fracta, gelatus et usque"
            },
            {
                "verse": "In glaciem conversus amor lacrimasque refundunt."
            },
            {
                "verse": "Conqueritur cetus virtutum lex ululatque:"
            },
            {
                "verse": "Sedem stare vident vidue quasi more relicte,"
            },
            {
                "verse": "Et vacuam sponso castris habitante remotis,"
            },
            {
                "verse": "Suspiriisque dolent istis, quia clamat amaris"
            },
            {
                "verse": "Crux cum sede simul servilem voce fatensque"
            },
            {
                "verse": "Esse statum miserumque suum sub fraude luporum"
            },
            {
                "verse": "Raptorumque trucum custodum nomen habentes."
            }
        ],
        [
            {
                "verse": "Cur ego, celsus honos cleri, turgere sedentes"
            },
            {
                "verse": "Sive superbire facio non sponte? Videte,"
            },
            {
                "verse": "Christicole, qualem mercedem sepe reporto:"
            },
            {
                "verse": "Dedecorant tumidi contagia pontificatum"
            },
            {
                "verse": "Pontificisque locum sanctum iustumque prophanant."
            },
            {
                "verse": "Que virtute Iesus magna patrimonia fecit,"
            },
            {
                "verse": "Passio queve dedit bona, fedat abusio turpis"
            },
            {
                "verse": "Et nequam; corrumpit enim pecus una maligno"
            },
            {
                "verse": "Nam morbo scabiosa grecem totumque veneno"
            },
            {
                "verse": "Humoris corpus pus inficit. Ergo cavete,"
            },
            {
                "verse": "Ergo cavete, viri, ne vos fex tangat iniqua,"
            },
            {
                "verse": "Aut heresis, ferale malum mortisque venenum."
            }
        ],
        [
            {
                "verse": "Cornua celsa crucis sunt clare lumina lucis."
            }
        ],
        [
            {
                "verse": "Crux ego, sancta salus in qua Rex ipse pependit"
            },
            {
                "verse": "Omnia qui fecit, genus ut salvaret ab Orco"
            },
            {
                "verse": "Humanum, suspiro gemens et conqueror, ipsa"
            },
            {
                "verse": "Rapta, canum manibus teneor, despecta diuque"
            },
            {
                "verse": "Vilificata, queror hiis quos de morte redemi:"
            },
            {
                "verse": "Clavis ego, celum que clausum, crux, reseravi,"
            },
            {
                "verse": "Claudor et in tenebris oblivio ceca relinquit;"
            },
            {
                "verse": "Crux ego, clavis, eum signacula quem sacra septem"
            },
            {
                "verse": "Firmarunt librum post aperui, prout Agnus"
            },
            {
                "verse": "Iussit, et archana sub lege latentia pandi,"
            },
            {
                "verse": "Crux cuius virtute sedent cathedris seniores."
            },
            {
                "verse": "Pontifices doleo: nam Petrus in Urbe cruceque"
            },
            {
                "verse": "Stare morique volens, sedem firmavit in illa:"
            },
            {
                "verse": "Sponse, veni, Petri mi sponse vicarie, sedes."
            }
        ],
        [
            {
                "verse": "Hec est crux, sedis clavis, robusta potestas"
            },
            {
                "verse": "Solvendi peccata potens et cuncta ligandi:"
            },
            {
                "verse": "Tartareos fregit vectes, celos reseravit,"
            },
            {
                "verse": "Mortem confecit et crimina solvit iniqua."
            }
        ],
        [
            {
                "verse": "Crux, clavis fortis sum vincens prelia diri"
            },
            {
                "verse": "Hostis, bella necis que conterit et mala mundi"
            },
            {
                "verse": "Crimina, pugna potens cuius fugat effera monstra:"
            },
            {
                "verse": "Ceca cupido tegens oculos hanc despicit aram."
            }
        ],
        [
            {
                "verse": "Hec ait et plorans crucis et per posse precatur"
            },
            {
                "verse": "Clavis: ut illa potens trahat illum poscit ad Urbem."
            }
        ],
        [
            {
                "verse": "Ecce: fides fundat sedem dominam pietatis."
            }
        ],
        [
            {
                "verse": "Cum sedet in cathedra operum fingensque piorum,"
            },
            {
                "verse": "Hic pietas miserans conculcat calce leonem."
            }
        ],
        [
            {
                "verse": "Sustinet hic truncum sedis spes vincere constans."
            }
        ],
        [
            {
                "verse": "Mens humilis dirum pede conculcare draconem"
            },
            {
                "verse": "Scitur hic, hanc fervens oratio cum iuvat una."
            }
        ],
        [
            {
                "verse": "Hic amor accendit sedem, set viribus armat."
            }
        ],
        [
            {
                "verse": "Pastor, ovile Dei venias pasture: famescit"
            },
            {
                "verse": "Atque mori metuens pascas famis interioris"
            },
            {
                "verse": "In languore fero, precor, en te sponsa relicta."
            },
            {
                "verse": "Ut meminisse potes, multis et flebilis annis"
            },
            {
                "verse": "Sola fui, sponsos habui qui dedidicisse"
            },
            {
                "verse": "Me visi, si vere pati ludibria, dampna"
            },
            {
                "verse": "Infamesque dolos, absentia quos dedit Urbi"
            },
            {
                "verse": "Et micchi sola mei sponsi, tam noxia quod iam"
            },
            {
                "verse": "Peioris se ferre status audaxque minaxque."
            },
            {
                "verse": "Mestitiam! Quid agam? Quis me solabitur? Ipsi"
            },
            {
                "verse": "Cives consilium pacis patrieque relinquunt"
            },
            {
                "verse": "Qui dominam mundi Romam perfecit amorem."
            },
            {
                "verse": "Unus in Urbe - dolens refero - de milibus haud est"
            },
            {
                "verse": "Incola, nec vere de milibus advena. Sola"
            },
            {
                "verse": "Noxia fecit eam vacuam domibusque caducam"
            },
            {
                "verse": "Sponsi longa mei tam trux absentia, que me"
            },
            {
                "verse": "Suspirare facit, cum me sic cerno relinqui,"
            },
            {
                "verse": "Matrem cunctarum cathedrarum. Si mea tantum"
            },
            {
                "verse": "Dampna forent, patienter ego quecunque tulissem."
            },
            {
                "verse": "Set graviter cruciant nunc oratoria Rome,"
            },
            {
                "verse": "Namque vetustatis maior pars fessa labore"
            },
            {
                "verse": "Iam ruit yma petens, et cetera bella minantur."
            }
        ],
        [
            {
                "verse": "Sum Deus hic et homo factus, qui talia promo:"
            },
            {
                "verse": "Hic ego sum pura caro, cuius facta figura"
            },
            {
                "verse": "Enea serpentis, curabam plebis habentis"
            },
            {
                "verse": "Morsus letalis deserto vulnus in alis."
            },
            {
                "verse": "Hic ego dux arce fabricator, ne fera parce"
            },
            {
                "verse": "Mortales pone submergeret alluvione,"
            },
            {
                "verse": "Iustos salvavi, quos arce parte locavi."
            },
            {
                "verse": "Hic ego fervoris sum vino factus amoris"
            },
            {
                "verse": "Ebrius, et nudus et calicis austibus udus;"
            },
            {
                "verse": "Passio preclara mea mors fuit omnis amara:"
            },
            {
                "verse": "Visa nimis rara vel nunquam sic ope cara."
            },
            {
                "verse": "Quis rex pro servis occidi, quero, protervis"
            },
            {
                "verse": "Unquam dignatus fuit, aut quis homo cruce natus?"
            },
            {
                "verse": "Quis voluit clavis pro servis, dicite, pravis"
            },
            {
                "verse": "Sive bonis? Dominum sic vicit amoreque vinum"
            },
            {
                "verse": "Ebrietasque pati fecit. Baptismate nati"
            },
            {
                "verse": "Non sint ingrati, cupiunt prout esse beati"
            },
            {
                "verse": "Muneris ergo mei: mea crux est palma trophei:"
            },
            {
                "verse": "Hac ego fundavi petra simul hedificavi"
            },
            {
                "verse": "Ecclesiamque meam, set non septam phariseam."
            },
            {
                "verse": "Petrus, potatus hoc vino, mox ymitatus"
            },
            {
                "verse": "Est me, sicque mori voluit subiectus amori"
            },
            {
                "verse": "In cruce; fundavit sedem cruce quam decoravit"
            },
            {
                "verse": "Rome, quique colunt hanc me dediscere nolunt."
            },
            {
                "verse": "Dediscunt vere Rome nolendo sedere."
            },
            {
                "verse": "Sedem fundavi cruce, fidos semper amavi:"
            },
            {
                "verse": "En ego quippe, leo de Iude stirpe, tropheo"
            },
            {
                "verse": "Iure potitus, amo qui non capiuntur ab hamo"
            },
            {
                "verse": "Erroris fidei: crucis illi sunt aciei."
            },
            {
                "verse": "Sunt crucis hii pugiles, nunquam certamine viles;"
            },
            {
                "verse": "Est quia paupertas patiens, comes eius honestas:"
            },
            {
                "verse": "Hoc fero vexillum defendens quemque pupillum,"
            },
            {
                "verse": "Prostravi mortem per hoc et culpam nece fortem"
            },
            {
                "verse": "Ipse mea. Sequitur me cum cruce quisque potitur"
            },
            {
                "verse": "Robore virtutis et habet spem corde salutis."
            }
        ],
        [
            {
                "verse": "Per crucis hoc signum devincitur omne malignum."
            }
        ],
        [
            {
                "verse": "Hic ego sum ligno Rex, qui regnare benigno"
            },
            {
                "verse": "Suspensus more latronis, Patris amore,"
            },
            {
                "verse": "Sponte simulque mori novi voluique; dolori"
            },
            {
                "verse": "Humani generis subveni, carcere veris"
            },
            {
                "verse": "Curis ferali merso cruciamine tali."
            }
        ],
        [
            {
                "verse": "Ignem quem lucis in terram mictere veni"
            },
            {
                "verse": "Ardeat, atque crucis mortales lumine pleni"
            },
            {
                "verse": "Quippe volo fiant, et dulcis pacis amore"
            },
            {
                "verse": "Cum qua bella piant, que sunt infecta cruore."
            },
            {
                "verse": "Delitie mundi causas prebent glaciei"
            },
            {
                "verse": "Et non iocundi fervoris in axe diei,"
            },
            {
                "verse": "Si male servantur vel iniquum dentur in usum:"
            },
            {
                "verse": "Hiis si volvantur stulti, cor habent male lusum,"
            },
            {
                "verse": "Delitiis credunt, quod eatur pondere sursum"
            },
            {
                "verse": "Tali non cedunt, nam non faciunt; ego cursum"
            },
            {
                "verse": "Non feci talem: pauper sum, paupere natus,"
            },
            {
                "verse": "Matrem volo qualem feci, sit ad astra meatus."
            },
            {
                "verse": "At successores qui regnant discipulorum,"
            },
            {
                "verse": "Nunc possessores gazarum nempe meorum,"
            },
            {
                "verse": "Sunt modo delitias nolentes linquere terre,"
            },
            {
                "verse": "Cum sibi blanditias promictant prelia, guerre"
            },
            {
                "verse": "Et figmenta doli: pinguescunt delitiosi"
            },
            {
                "verse": "Se cupiuntque coli reverendos, set vitiosi"
            },
            {
                "verse": "Fiunt, inlecebris sordescunt, ergo cibati"
            },
            {
                "verse": "Sepe dapis celebris pinguedine postque gravati,"
            },
            {
                "verse": "Nec mea iussa volunt, vel nec iuga digna salutis,"
            },
            {
                "verse": "Seque liquore cogunt, membris ad vana volutis."
            },
            {
                "verse": "Hii violant mores aliorum seque sequentes,"
            },
            {
                "verse": "Inficiunt flores quos gignunt feda docentes."
            },
            {
                "verse": "Est peius crimen quod nolunt verbere tangi"
            },
            {
                "verse": "Vocis, nec limen permictunt moribus angi"
            },
            {
                "verse": "Monstra suum rectis. Illos qui verba reponant,"
            },
            {
                "verse": "Tunc pro despectis reputant, nicchil sibi donant,"
            },
            {
                "verse": "Tanquam defectis: mea set bona nullus habere"
            },
            {
                "verse": "Credat qui tectis non vult ardore tenere."
            },
            {
                "verse": "Tecta bonis debent virtutum vestra nitere"
            },
            {
                "verse": "Ante, quibus prebent assensum fulgida vere."
            },
            {
                "verse": "Cur vultis patres sine conditione vocari,"
            },
            {
                "verse": "Qui nostis fratres vos non debere putari?"
            },
            {
                "verse": "Infirmos veni, non sanos mente piare;"
            },
            {
                "verse": "Debet lux iuveni qui nescit eam radiare,"
            },
            {
                "verse": "Ut discat: doctis non sunt documenta necesse,"
            },
            {
                "verse": "Quos tenebre noctis noscunt sibi luce preesse."
            },
            {
                "verse": "Indiget ergo ducis cecus qui lumina clara"
            },
            {
                "verse": "Non habet, aut lucis iam perdidit inclita cara,"
            },
            {
                "verse": "Que generosa creat, sicut vult, gratia pleni"
            },
            {
                "verse": "Qui sunt, quive queat discernere quid sit ameni."
            },
            {
                "verse": "Non ut dat mundus pacem do: namque profundus"
            },
            {
                "verse": "Mos non iocundus fertur quantumque rotundus."
            },
            {
                "verse": "Lucis sunt geniti male de virtute periti:"
            },
            {
                "verse": "Inde nec auditi, nec sunt dulcedine miti,"
            },
            {
                "verse": "Non monstrant vera, set pompas: lumina sera"
            },
            {
                "verse": "Sunt sua, sincera nec sunt. Set verba severa"
            },
            {
                "verse": "Audiat omnis homo que nunc hoc dogmate promo."
            },
            {
                "verse": "Omnia vota domo venientia dupplice pomo;"
            },
            {
                "verse": "Simplicitas cordis non est comes impia sordis,"
            },
            {
                "verse": "Pacis concordis tamen est consors, capa cordis."
            },
            {
                "verse": "Hos ego semper amo, quod ament me pectore clamo"
            },
            {
                "verse": "Et capio camo, capio dulcedinis amo."
            },
            {
                "verse": "Vadant (mando!) cito Romam qui corde perito"
            },
            {
                "verse": "Sunt: ex contrito fungentur abinde cupito."
            },
            {
                "verse": "Sin spernent iussum quod iter - iam cerne! - recursum,"
            },
            {
                "verse": "Ulterius penam superaddam, iamque catenam"
            },
            {
                "verse": "Mors tenet et falces, resecet quibus incita calces"
            },
            {
                "verse": "Obicibus cesis et digno vulnere lesis."
            },
            {
                "verse": "Cur ego quam Roma que queque sacerrima poma"
            },
            {
                "verse": "Pene tenet tumbis et candidiora columbis"
            },
            {
                "verse": "Corpora sanctorum tot milia nota meorum"
            },
            {
                "verse": "Elegi sedem, spreta est? Ego totius edem"
            },
            {
                "verse": "Orbis sacrarum cum viribus Ecclesiarum"
            },
            {
                "verse": "Hanc dominam feci, fidei virtute refeci,"
            },
            {
                "verse": "Matrem sacravi cunctarum cumque dicavi"
            },
            {
                "verse": "Sanguine sanctorum multo torrentis eorum"
            },
            {
                "verse": "Martirii; fuso vice tanquam fluminis uso,"
            },
            {
                "verse": "Vos elegistis. Aperite doloribus istis"
            },
            {
                "verse": "Nunc oculos (mando), quia vos dolore nefando"
            },
            {
                "verse": "Decepit scorti spelunca et loca morti"
            },
            {
                "verse": "Subdita peccati. Nunc sic estis laqueati."
            },
            {
                "verse": "Servitus ipsa dedit laqueos, que corde resedit"
            },
            {
                "verse": "Pontificum, quorum fit mentio nulla bonorum,"
            },
            {
                "verse": "Quod vix audetis resipiscere vixque videtis"
            },
            {
                "verse": "Quod sine virtutis locus est operumque salutis"
            },
            {
                "verse": "Fructibus in cuius residetis vallibus huius"
            },
            {
                "verse": "Rome. Stat frugi: \"Semper fallacia fugi\"."
            },
            {
                "verse": "Vos quoque figmenta capitis. lasciva bolenta,"
            },
            {
                "verse": "Prohibui. Illecebras vos vultis obesse tenebras."
            },
            {
                "verse": "Non docui tetra, vos leditis inde faretra"
            },
            {
                "verse": "Insontes crebro vestro fumante cerebro."
            },
            {
                "verse": "Non dubitetis: ego qui semper sum, quia dego"
            },
            {
                "verse": "Etternus, meritis ero cum dulcedine mitis."
            },
            {
                "verse": "Tumque quid audebunt iniusti, quando timebunt"
            },
            {
                "verse": "Auditumque malum ferientem funere talum?"
            }
        ],
        [
            {
                "verse": "Passio vera crucis clavis credenda polorum"
            },
            {
                "verse": "Et que firmavit fera Tartara. Gloria nostra"
            },
            {
                "verse": "Est crux, qua Christus pro nos redimendo pependit"
            },
            {
                "verse": "Hec clavis loquitur, quasi dedignata teneri"
            },
            {
                "verse": "In manibus cupidis, ledentibus atque superbis,"
            },
            {
                "verse": "Cernens quod, clavis sapiens, aperire perita"
            },
            {
                "verse": "Et firmare, studet moderamina vertere contra"
            },
            {
                "verse": "Legis iter, ducente manu perversa volente:"
            },
            {
                "verse": "\"Non errare datur mea docta scientia clavis."
            },
            {
                "verse": "Cur trahor ut laqueos et retia noxia tendam?"
            },
            {
                "verse": "Scandala cur fodiunt, mictentes cornua tauri?"
            },
            {
                "verse": "In fragiles figunt eris ferrique catenas,"
            },
            {
                "verse": "In fortes ponunt quod texit aranea rete;"
            },
            {
                "verse": "Hostia pauperibus claudunt, panduntur abundis"
            },
            {
                "verse": "Divitibusque fores et quelibet interiora."
            },
            {
                "verse": "Spe cupidi servante domum, patrimonia Christi"
            },
            {
                "verse": "Sunt collata, velis si scire, vel ore potentum"
            },
            {
                "verse": "Deposcente, precum vel cum dulcedine ficta,"
            },
            {
                "verse": "Aut dant prebendas ipsorum sanguine natis,"
            },
            {
                "verse": "Seu bene nummosis, seu nobilibus trabeatis,"
            },
            {
                "verse": "Aut non sponte probis. Raro tamen accidit ultro"
            },
            {
                "verse": "Ut dignos meritosque velint, solamine leto"
            },
            {
                "verse": "Prelati, de more frui, livore maligno"
            },
            {
                "verse": "Sic et agente dolo, seu dedignante, superba"
            },
            {
                "verse": "Et tumida cervice sedent dum culmine viles,"
            },
            {
                "verse": "Obliti qua sorde fimi venere, vel ortum"
            },
            {
                "verse": "Nobilitare suum credentes obiice fronte,"
            },
            {
                "verse": "Elati cordis, vel si magnalia spondent,"
            },
            {
                "verse": "Aut indignentur, facili rancore citato,"
            },
            {
                "verse": "Tanquam galline geniti natalibus albe,"
            },
            {
                "verse": "Nos alios ovis velut infelicibus ortos"
            },
            {
                "verse": "Esse ferant: animis tantam dant culmina mentem,"
            },
            {
                "verse": "Vel potius fecem: verum feriuntur aselli"
            },
            {
                "verse": "Quem feriunt muro simili vel fortius ictu."
            },
            {
                "verse": "Verus doctrinam Christus dedit ore magister"
            },
            {
                "verse": "Nonne suo? Quanto fis maior in omnibus, ipse"
            },
            {
                "verse": "Te reddas humilem. Set delitias graviores"
            },
            {
                "verse": "Hostendunt humili nati de sanguine. Nuper"
            },
            {
                "verse": "Ad talem currus aurige sedis hyatum"
            },
            {
                "verse": "Discordes pepulere meos et robora clavis,"
            },
            {
                "verse": "Cui conmissa iacet inclusa potentia claustro"
            },
            {
                "verse": "Europe medio. Vix claves pars reveretur"
            },
            {
                "verse": "Teuthonie modica, set Grecia tota negavit"
            },
            {
                "verse": "Sedis apostolice iussis parere salutis;"
            },
            {
                "verse": "Ausonie lombarda movet provincia caudam"
            },
            {
                "verse": "Quaque die, spernitque novi pontificis exta"
            },
            {
                "verse": "Pestis aquata dolis et sevo pasta veneno."
            },
            {
                "verse": "Ad quid ego lucem per pectora tetra refundam,"
            },
            {
                "verse": "Ut vincant nati lucis genitos tenebrarum?"
            },
            {
                "verse": "Perfidiaque suisque viis perversa ruina"
            },
            {
                "verse": "Est anime morbo pravum superaddere morbum,"
            },
            {
                "verse": "Iungere perverso perversas agmina vires,"
            },
            {
                "verse": "Irato gladium, furioso pandere casum,"
            },
            {
                "verse": "Et stipulis ignem calcar prestare cadenti."
            },
            {
                "verse": "Bis bibit octenis pater ille pius scelus annis"
            },
            {
                "verse": "Sanguinis humani fundendi: flamina cura"
            },
            {
                "verse": "Illa fuit: lites incendere, figere partes"
            },
            {
                "verse": "Perpetuis odiis. Domini venerabile templum"
            },
            {
                "verse": "Edificare decet cum pontificatus honore"
            },
            {
                "verse": "Ac missas celebrare. Gemens en ista dolore"
            },
            {
                "verse": "Nunctio nota viris. Illum decet esse receptum"
            },
            {
                "verse": "Ad secreta patrum. Turbamur nos fore claves"
            },
            {
                "verse": "Arbitrio lacerantis heri cupientis iniqua,"
            },
            {
                "verse": "Quem neque ferre pudet domini maledicta cuiusque"
            },
            {
                "verse": "Et decorare malum nocue formidinis usum."
            },
            {
                "verse": "Auditote, rogo, que dicam, que mea mecum"
            },
            {
                "verse": "Fert robusta soror. Velut is qui non quit habere"
            },
            {
                "verse": "Que iubet, incensus cum crebris ictibus et se"
            },
            {
                "verse": "Incitat aut stringit, sic nos et iura perhennis"
            },
            {
                "verse": "Ecclesie turbat. Nam nostra potentia docta"
            },
            {
                "verse": "Nil ligat iniuste, nec nostra scientia fortis"
            },
            {
                "verse": "- sive potens dici debet - nec solvit inique."
            },
            {
                "verse": "Monstra ligant, solvunt, reserant clauduntque, catenant,"
            },
            {
                "verse": "Postquam fracta patet vel diruta porta sacrata"
            },
            {
                "verse": "Est Scea, post fractum Laomedontisque sepulcrum,"
            },
            {
                "verse": "Postquam plenus equus subrepsit Pergama Grecis"
            },
            {
                "verse": "Ligneus armatis, sternuntur menia Troye."
            },
            {
                "verse": "Quid nos auxilii claves modo ferre valemus?"
            },
            {
                "verse": "Exeat a ficto dux carcere, tunc revidebit"
            },
            {
                "verse": "Quid vis nostra valet, quid nostra scientia novit."
            }
        ],
        [
            {
                "verse": "Fulva placent vere, pretium norunt retinere;"
            },
            {
                "verse": "Monstrant candores hec lilia, sicut odores,"
            },
            {
                "verse": "Dant decus et letam faciem dant luce repletam."
            },
            {
                "verse": "Lilia sunt Gallis prout aurum iure metallis."
            },
            {
                "verse": "Lilia formavit hec aurea queve locavit"
            },
            {
                "verse": "In spatio celi sic stipite nempe fideli"
            },
            {
                "verse": "Regia stirps: splendet hiis floribus et proba pendet;"
            },
            {
                "verse": "Gratia cum flore venit hoc qui perflat odore."
            },
            {
                "verse": "Lilia Francorum regum sunt plena nitorum:"
            },
            {
                "verse": "O bone rex, certe bonus es rex quippe, Roberte,"
            },
            {
                "verse": "Lilia sunt puris exemplum grande figuris:"
            },
            {
                "verse": "Hec tibi sunt certe data lilia signa, Roberte,"
            },
            {
                "verse": "Ut regnes vere sapienter, sicut habere"
            },
            {
                "verse": "Vis nomen rectum, cuncta bonitate refectum."
            },
            {
                "verse": "Flos hic virtutis est Gallis norma salutis;"
            },
            {
                "verse": "Hic speculum moris flos est genus et grave roris;"
            },
            {
                "verse": "Hic redolet multum flos, dignum dat quia cultum;"
            },
            {
                "verse": "Hic est fulgoris flos aureus atque pudoris;"
            },
            {
                "verse": "Flos est candorus hic et stat semper odorus;"
            },
            {
                "verse": "Aurea sunt, cara, quia sunt hec lilia rara;"
            },
            {
                "verse": "Proles regalis hoc flore patet spetialis;"
            },
            {
                "verse": "Lilia sunt flores, velut est rosa, nobiliores."
            },
            {
                "verse": "O bone rex, certe probus es bonus esse, Roberte:"
            },
            {
                "verse": "Custos est decoris flos hic, est cura laboris,"
            },
            {
                "verse": "Servator roris onerisque fugaxque doloris."
            },
            {
                "verse": "\"Ut servem iura; dant lilia progenitura:"
            },
            {
                "verse": "Fulgor habet floris huius libamen honoris"
            },
            {
                "verse": "Quem servare volo, quia ledere subdita nolo."
            },
            {
                "verse": "Rex ego sum certus, quod flos est iste Robertus."
            },
            {
                "verse": "Sum factura Dei, cui debeo vim spetiei,"
            },
            {
                "verse": "Cuius sum totus, per quem sum vivere notus."
            },
            {
                "verse": "Posco Deum rerum finem, desidero verum:"
            },
            {
                "verse": "Flos micchi sit ductor, dum contra crimina luctor\""
            },
            {
                "verse": "Rex sapiens certe, rex o bone, vive, Roberte."
            },
            {
                "verse": "\"Puro fulgore florum volo munera morum:"
            },
            {
                "verse": "Flos speculum vite micchi sit radiusque perite:"
            },
            {
                "verse": "Regnem prudenter, iuste, nunquam violenter:"
            },
            {
                "verse": "Aurea frons fulget, set mentes dogmate vulget\"."
            },
            {
                "verse": "Lilia sunt grata regum iam magistra dicata;"
            },
            {
                "verse": "Flos hic dulcoris vim signat habere saporis."
            },
            {
                "verse": "Flores expertum laudent ratione Robertum"
            },
            {
                "verse": "Regem, quem laudent sic quod per eum sua plaudent."
            },
            {
                "verse": "Hic non marcescit flos, set pretio iuvenescit"
            },
            {
                "verse": "Et sordem nescit, quia semper amore calescit;"
            },
            {
                "verse": "Nunquam vilescit, set semper ad ardua crescit."
            },
            {
                "verse": "Lilia cortina tua sunt et tuta carina,"
            },
            {
                "verse": "Cui nec sentina nocet aut ventosa ruina,"
            },
            {
                "verse": "Equora divina cupiens vi nare carina."
            }
        ],
        [
            {
                "verse": "Stet, stet tranquille solium, stet hoc arce pupille"
            },
            {
                "verse": "Semper divina, sua sicut sancta carina."
            }
        ],
        [
            {
                "verse": "Rex invicte, potens, acerrime, docte Roberte"
            },
            {
                "verse": "Ac generose pie quolibet ac opere,"
            },
            {
                "verse": "Rex es in adversis constans et mente secundis,"
            },
            {
                "verse": "Rex virtute vigens, rex pietatis amor,"
            },
            {
                "verse": "Rex cui secure possum mea dicere pure"
            },
            {
                "verse": "Iura nefasque datum virus et omne satum"
            },
            {
                "verse": "Et lamenta feris dampnis, commotaque multis"
            },
            {
                "verse": "Atque modis variis ictibus innumeris."
            },
            {
                "verse": "Rex, ego sum quondam regnorum, non modo, princeps:"
            },
            {
                "verse": "Italyiam quam gens omnis ubique vocat."
            },
            {
                "verse": "Vix nomen superest, vix me cognoscit in orbe"
            },
            {
                "verse": "Quisquam qui norat quam bene nota fui."
            },
            {
                "verse": "Fugit honor, vires, et clara peritia fugit,"
            },
            {
                "verse": "Fama probis fugit intitulata viris,"
            },
            {
                "verse": "Egregius cessit sanguis, semen probitatis,"
            },
            {
                "verse": "Militie fugit ordo subesse sciens,"
            },
            {
                "verse": "Et genus atque decor, nec amor patrieque remansit"
            },
            {
                "verse": "Comunis, nec qui particularis erat."
            },
            {
                "verse": "Pax neque que cives concordia nectit et arctat"
            },
            {
                "verse": "Est mecum: lacrimans fugit hyando: \"Vale!\""
            },
            {
                "verse": "Imperio cunctis dominabar libera regnis,"
            },
            {
                "verse": "Occupat at fines plurima villa meos."
            },
            {
                "verse": "Heu, pudet, et nudam tedet producere vitam"
            },
            {
                "verse": "Et piget ingratos pascere luce viros,"
            },
            {
                "verse": "Et piget infestos tot nunc sufferre labores,"
            },
            {
                "verse": "Ni rex solamen des micchi desque statum"
            },
            {
                "verse": "Desque bonam pacem des quam scis vimque salutis,"
            },
            {
                "verse": "Desque, prout robur, rex, valet acre tuum."
            },
            {
                "verse": "Rex, potes hoc certe solum donare, Roberte,"
            },
            {
                "verse": "Consilioque potes auxilioque potes:"
            },
            {
                "verse": "Nemo potest sane sicut tu, rex, quia vane"
            },
            {
                "verse": "Blanditie fugiunt te vel adesse sciunt"
            },
            {
                "verse": "Vel si te scire metuunt vel forte venire"
            },
            {
                "verse": ".................................................."
            },
            {
                "verse": "Sunt tua verba gravi sensu librataque suavi"
            },
            {
                "verse": "Lance Roberte quidem pondere dando fidem."
            },
            {
                "verse": "Posse tuum fortes habet in bellando cohortes,"
            },
            {
                "verse": "Auxiliando placet plus tamen utque tacet."
            },
            {
                "verse": "Me tibi conmendo, rex, sis miserens micchi. Flendo"
            },
            {
                "verse": "Hec expono tibi: Multa venena bibi;"
            },
            {
                "verse": "Plena necis proceres micchi pocula sepe dedere,"
            },
            {
                "verse": "Effecti diri set mage quippe lupis,"
            },
            {
                "verse": "Potavere meam, puto, peioresque medeam"
            },
            {
                "verse": "Quam credam calidam sive sitim validam."
            },
            {
                "verse": "Primum nam plenum fuit acri morte venenum,"
            },
            {
                "verse": "Igne fuit, moris ast aliudque foris,"
            },
            {
                "verse": "Et flammas flabat, que me merore cremabat"
            },
            {
                "verse": "Atque furore suo - fervet hoc assiduo -"
            },
            {
                "verse": "Me non vicinis solum laniare rapinis,"
            },
            {
                "verse": "Set Cimbris, Capulis, barbarie populis."
            },
            {
                "verse": "O rex experte, que defleo dira, Roberte,"
            },
            {
                "verse": "Dampna meoque rogo compatiare rogo:"
            },
            {
                "verse": "Hic rogus est mortis, vel plus quam mors fera fortis"
            },
            {
                "verse": "Urit. Adulterium nunc tenet imperium,"
            },
            {
                "verse": "Ignis avarorum iam surgit ad astra polorum"
            },
            {
                "verse": "Celestes ut opes nudet agens inopes;"
            },
            {
                "verse": "Invidie dumus pungens et lucida fumus"
            },
            {
                "verse": "Turbans atque polum fedat ubique solum."
            },
            {
                "verse": "De reliquis dicam: linguam tederet amicam,"
            },
            {
                "verse": "Ipsa referre decet lingua quod illa secet."
            },
            {
                "verse": "Rex pie, parce feram rem quam recoles fore veram,"
            },
            {
                "verse": "Nec possum iecoris vim retinere foris:"
            },
            {
                "verse": "Occultare negat flammas rogus hiis quasi degat:"
            },
            {
                "verse": "Ostendens lucem, monstrat habere ducem."
            }
        ],
        [
            {
                "verse": "Fictio iam clero dominatur more severo:"
            },
            {
                "verse": "Cor pompisque dedit, ad pharisea redit."
            }
        ],
        [
            {
                "verse": "Roma dedit questum crebro cum murmure mestum,"
            },
            {
                "verse": "Exponens verum, sive statum miserum,"
            },
            {
                "verse": "Non habuit flexas aures aut cum prece nexas,"
            },
            {
                "verse": "Aut ad iusta pias has vetuere vias."
            },
            {
                "verse": "Dixit Roma dolens, solari talia nolens:"
            },
            {
                "verse": "\"Si micchi prima foret, que multis plebs modo floret,"
            },
            {
                "verse": "Aut virtus quorum censuit omne forum,"
            },
            {
                "verse": "Aut quorum gestis res publica pollet honestis,"
            },
            {
                "verse": "Indole vel redolet vel redolere solet,"
            },
            {
                "verse": "Noxia tam tela micchi non daret ista querela;"
            },
            {
                "verse": "Set patribus vobis nunc spoliata probis,"
            },
            {
                "verse": "Exprimo merores, ostendo voce labores,"
            },
            {
                "verse": "Set prius experto recolo mea dampna Roberto,"
            },
            {
                "verse": "Qui bene novit ea, scitque revisa mea."
            },
            {
                "verse": "O fulgor regum, rex docte Roberteque, legum"
            },
            {
                "verse": "Scis antiquorum quod fuit Urbe forum,"
            },
            {
                "verse": "Que pax, que vita concors, unita, perita"
            },
            {
                "verse": "Ac amor ac patrie factus honor latrie,"
            },
            {
                "verse": "Ut dea visa foris, set credita maior ab horis,"
            },
            {
                "verse": "Non Babilone minor (set modo scissa sinor),"
            },
            {
                "verse": "Florida, pulcra, nimis formosior agmine primis,"
            },
            {
                "verse": "Marceo, nam senui, nec pretium tenui,"
            },
            {
                "verse": "Amisi cives et opes, quibus atria dives"
            },
            {
                "verse": "Implebam variis amplius ac Dariis:"
            },
            {
                "verse": "Paucos servavi, set facti iam sibi pravi,"
            },
            {
                "verse": "Me lacerant odiis et trucibus studiis."
            },
            {
                "verse": "O Fabii, Bruti, Cocles Deciique saluti"
            },
            {
                "verse": "Nunc ubi vos queram, ne mea dicta teram?"
            },
            {
                "verse": "Scevaque Torquati, patrieque obire parati,"
            },
            {
                "verse": "Estis in arce poli forte nec orbe soli?"
            },
            {
                "verse": "Vos Scipiones et sancti mente Catones"
            },
            {
                "verse": "Liquistis diras meque cremare piras:"
            },
            {
                "verse": "Degeneres flores vestros spectate minores:"
            },
            {
                "verse": "Marte quidem laniant meque malis variant,"
            },
            {
                "verse": "Nec me solatur presentia. Cuius amatur"
            },
            {
                "verse": "Indiget, atque satis, nunc mea quassa ratis."
            },
            {
                "verse": "Pastor non vilis Romani summus ovilis"
            },
            {
                "verse": "Trinus iam cedet quive pigendo sedet."
            },
            {
                "verse": "Conqueror, huy! regum, non vota gerunt quia legum"
            },
            {
                "verse": "Ut scio sacrarum me recolendo parum,"
            },
            {
                "verse": "Et modo de parca, qua raptus et ille monarcha"
            },
            {
                "verse": "Augustusque fuit, quove Iudea luit,"
            },
            {
                "verse": "Titus, amor generis et delitie. Set haberis"
            },
            {
                "verse": "Rex similis; doleo plus modo quam soleo,"
            },
            {
                "verse": "Ni capias curam generosam per genituram,"
            },
            {
                "verse": "Digne Roberte, mei, iura tuendo Dei:"
            },
            {
                "verse": "Si capies istum clipeum, tunc hoc bene Christum"
            },
            {
                "verse": "Magnificabis, eo quod placet usque Deo"
            },
            {
                "verse": "Compatiare, meis que sum spoliata tropheis."
            },
            {
                "verse": "Cerne meam faciem, vim laceram speciem."
            },
            {
                "verse": "Te nunc ipsa doma virtutibus: aspice, Roma:"
            },
            {
                "verse": "Quelibet auxilii sic proba consilii"
            },
            {
                "verse": "Urbs eget, et, quanto splendet de nomine, tanto"
            },
            {
                "verse": "Lumine maiore debet hec ipsa fore."
            },
            {
                "verse": "Roma vocor, doleo quia sum spoliata tropheo"
            },
            {
                "verse": "Civibus atque meis, sumque repleta reis,"
            },
            {
                "verse": "Nec vetus umbra mei manet aut splendor speciei:"
            },
            {
                "verse": "Cum genitrice mea visa fuique dea."
            }
        ],
        [
            {
                "verse": "Cuius tantillum me claudit ymago sigillum"
            },
            {
                "verse": "Me sic premisit, sua quando gerenda revisit."
            },
            {
                "verse": "Obsequio veni cuius certamine pleni"
            },
            {
                "verse": "Sunt modo tam dives quam pauper et undique cives."
            },
            {
                "verse": "In studiis pergam tecum, donec sua vergam"
            },
            {
                "verse": "Monstra foras dira, quorum vulgus calet ira"
            },
            {
                "verse": "Et rancore truci, quia sunt contraria luci."
            },
            {
                "verse": "Fac cito, rex docte, ne preveniat tua nocte"
            },
            {
                "verse": "Hostis perversus, qui, semper ymagine mersus"
            },
            {
                "verse": "Fallaci, tela componit in equore vela,"
            },
            {
                "verse": "Ut cordis cellas turbet faciatque procellas."
            }
        ],
        [
            {
                "verse": "Sub Iunone fera dicor crevisse noverca:"
            },
            {
                "verse": "In virtute proba domui nequissima monstra;"
            },
            {
                "verse": "Antheum Libica prostravi solus arena,"
            },
            {
                "verse": "Arpias modica vi de tellure fugavi,"
            },
            {
                "verse": "Cacum cecavi latronem rupe gigantem,"
            },
            {
                "verse": "Ydram mactavi dubio pereunte veneno,"
            },
            {
                "verse": "Busiridemque dedi conmedendum prorsus equabus,"
            },
            {
                "verse": "Qui meruit cedi Poliphemum falce secavi,"
            },
            {
                "verse": "Lumina convulsi centum custodis et Argi;"
            },
            {
                "verse": "Et quia vi fulsi, centauros debilitavi,"
            },
            {
                "verse": "Aurea diripui vigilanti poma draconi;"
            },
            {
                "verse": "Aprum, cum volui, silva pandente, cecidi,"
            },
            {
                "verse": "Pellem decerpsi nemeo nempe leoni,"
            },
            {
                "verse": "Amnis Acheloi demisi rupibus ora,"
            },
            {
                "verse": "Vellera detraxi de Colchis aurea dudum,"
            },
            {
                "verse": "Cursu devici cervam; colubros puer infans"
            },
            {
                "verse": "In cunis stravi, celos humerisque levavi;"
            },
            {
                "verse": "Cerberus ex triplici per me fuit ipse catena"
            },
            {
                "verse": "Tractus, et icta solo cervix sua trina potenter."
            },
            {
                "verse": "Fac et idem, verte, rex, nunc oculosque, Roberte:"
            },
            {
                "verse": "Non minor ipse gigas es tu: si ducere bigas"
            },
            {
                "verse": "De transalpinis vel vis revocare ruinis,"
            },
            {
                "verse": "Quas habui mecum virtutes sunt modo tecum."
            },
            {
                "verse": "Accedas, queso, Romam, que corpore leso"
            },
            {
                "verse": "Litibus icta gemit semper, nam conmoda demit"
            },
            {
                "verse": "Seva nimis rabies odiorum sive furorum."
            },
            {
                "verse": "Mente potes Romam, si vis, ubique iuvare."
            },
            {
                "verse": "Ipsa canem series sua quem fert multa proborum"
            },
            {
                "verse": "Vatum suscepit, de quo CATULOS generavit,"
            },
            {
                "verse": "Et iam concepit peiores iamque paravit"
            },
            {
                "verse": "Illis officium nocuum viresque nocendi:"
            },
            {
                "verse": "Querunt iudicium sua pessima vota regendi."
            }
        ],
        [
            {
                "verse": "Cerne meam clavam cum qua mala monstra necavi,"
            },
            {
                "verse": "Exterrens pravam rabiem qua stant truce pravi."
            }
        ],
        [
            {
                "verse": "Herculis ista vago fluctu non extat ymago,"
            },
            {
                "verse": "Set docet ut bellum fiat culpeque macellum."
            }
        ],
        [
            {
                "verse": "Postquam trux cedes fraternas perculit edes"
            },
            {
                "verse": "Et frater vidit fratrem livore cecidit,"
            },
            {
                "verse": "Ante viri sortem fuit hec delusio mortem"
            },
            {
                "verse": "Incurrit, set Adam post illum nos lue quadam"
            },
            {
                "verse": "Incidimus fraudem, nec perdimus undique laudem."
            },
            {
                "verse": "Nam dat pura Fides penas quas tu fera rides"
            },
            {
                "verse": "O Fortuna, graves mergensque sub equore naves"
            },
            {
                "verse": "Seva nimis tecum Tempestas; nam mare cecum"
            },
            {
                "verse": "Est via fortune: modo tuta sub obice lune,"
            },
            {
                "verse": "Nunc anceps, terrens ac ventis equora verrens."
            },
            {
                "verse": "Expedit ergo viros fortes, formidine miros,"
            },
            {
                "verse": "Spreto tam mortis quam dire tempore sortis,"
            },
            {
                "verse": "Summere tutelam que dat ratione medelam."
            },
            {
                "verse": "Que si summatur, res publica fortificatur,"
            },
            {
                "verse": "Cessat tempestas; nam, si dominatur honestas,"
            },
            {
                "verse": "Exemploque boni regis parent dictioni"
            },
            {
                "verse": "Quos mare turbatum cogit violare senatum,"
            },
            {
                "verse": "Aut impulsare suadet, vel cedis amare"
            },
            {
                "verse": "Sevitiam, fraudis vel fungi sub vice caudis."
            },
            {
                "verse": "Virtutis pure fidei que conmoda cure"
            },
            {
                "verse": "Conmictit tute qui credit ubique salute"
            },
            {
                "verse": "Fungatur quod es qua sperat habere trophea,"
            },
            {
                "verse": "Ut romana parens res publica, viribus arens"
            },
            {
                "verse": "Nunc, confortetur ad virtutem relevetur,"
            },
            {
                "verse": "Rege tuente cito, cordato, rite perito,"
            },
            {
                "verse": "Invicto, noscens virtutes, Hercule poscens"
            },
            {
                "verse": "Prepollere viro magis in certamine miro."
            },
            {
                "verse": "Tu, bone rex, imo rex optime, te rogo primo"
            },
            {
                "verse": "Quam morbus crescat, vel quam nimis ira calescat"
            },
            {
                "verse": "Et furor accensus quo fit fatuusque recensus"
            },
            {
                "verse": "Omnis homo secum, curvusque per omnia cecum"
            },
            {
                "verse": "Illud iter sortis sectans vestigia mortis,"
            },
            {
                "verse": "Sunt ubi non rara, set pessima, rex, et amara:"
            },
            {
                "verse": "Suscipe, ne tardes, curam, qui sensibus ardes"
            },
            {
                "verse": "Plenis fervoris divini, rex, et amoris."
            },
            {
                "verse": "Hec quoque tutela tibi Rome sumpta medela"
            },
            {
                "verse": "Italie toti fuerit: nam sentio voti"
            },
            {
                "verse": "Concepti motum per signa patentia notum."
            },
            {
                "verse": "Te dominum gliscunt, tua vota sequi quia discunt:"
            },
            {
                "verse": "Cernunt te patrem quem terra latinaque fratrem"
            },
            {
                "verse": "Quemve sibi talem peperit regem latialem."
            }
        ],
        [
            {
                "verse": "Tres tibi do flores, tibi tres debentur honores:"
            },
            {
                "verse": "Lilia candoris nivei sunt plena nitoris"
            },
            {
                "verse": "Et monstrant morum fore se flores meliorum:"
            },
            {
                "verse": "Primum nature flos est regis geniture,"
            },
            {
                "verse": "Est qui candoris nivei purique coloris."
            },
            {
                "verse": "Lilia fulva placent, crocei generata coloris,"
            },
            {
                "verse": "Regia sunt, iusta sunt, aurea suntque venusta,"
            },
            {
                "verse": "Luminis esse ducem signant veram quia lucem."
            },
            {
                "verse": "Hic flos est quorum quo stat sapientia morum,"
            },
            {
                "verse": "Aureus hic donat flos quo te luce coronat."
            },
            {
                "verse": "Lilia rubra docent quod gratia plena caloris,"
            },
            {
                "verse": "Nec labor ipse, nocent fervens plenus vel amoris."
            },
            {
                "verse": "Hos ego, rex, flores, Florentia, do per honores:"
            },
            {
                "verse": "Ignis hic est floris quo gratia fervet amoris,"
            },
            {
                "verse": "Monstrans ardoris vim proprietate caloris."
            }
        ],
        [
            {
                "verse": "Princeps excellens, rex invictissime, noscis"
            },
            {
                "verse": "Quod capud esse vales, primum quod cetera poscis."
            },
            {
                "verse": "Roma diu mundi caput extitit, et ditione"
            },
            {
                "verse": "Rexit, adhuc nomen servans, illa ratione,"
            },
            {
                "verse": "Imperii vacuum, set summum pontificatum"
            },
            {
                "verse": "Servat adhuc, etiam per castra remota relatum."
            },
            {
                "verse": "Dum libro finem qui possit rebus haberi"
            },
            {
                "verse": "Ausoniis, doleo longe sua iura teneri."
            },
            {
                "verse": "Quid facit externis presentia pontificalis?"
            },
            {
                "verse": "Corrumpit mores ignaros mos generalis."
            },
            {
                "verse": "Est mala monstra sequi fora talia: namque cibantur"
            },
            {
                "verse": "Quidam plebe Dei, quidam victumque lucrantur,"
            },
            {
                "verse": "Quidam furantur fidentius unde tenentur"
            },
            {
                "verse": "Liberius cunctis, licet interdum lacerentur."
            },
            {
                "verse": "At nocet hec Latiis absentia pontificatus."
            },
            {
                "verse": "Cum proprios dominos habeant alii dominatus,"
            },
            {
                "verse": "Tuscia rege caret, nec habet Lombardia regem,"
            },
            {
                "verse": "Nec circunstantes regiones quem, nisi legem."
            },
            {
                "verse": "Arbitrio frenis longeque diuque soluto,"
            },
            {
                "verse": "Deficiente simul pastoris preside scuto,"
            },
            {
                "verse": "Pro libito vivunt, fragilesque premuntur iniquis:"
            },
            {
                "verse": "Et bonus opponat illos defendere si quis,"
            },
            {
                "verse": "Incidit atroces defensor turbinis iras"
            },
            {
                "verse": "Pressoris nocui. Sic surgunt sepe tyranni,"
            },
            {
                "verse": "Sic inimicitie, sic partes suscitat ardor."
            },
            {
                "verse": "Sic ego, rex, etiam turbor scindorque malignis"
            },
            {
                "verse": "Ictibus irarum, sic trux insania diras"
            },
            {
                "verse": "Conmovet insidias et duri prelia dampni;"
            },
            {
                "verse": "Et nisi quod, dono divino, sepe retardor,"
            },
            {
                "verse": "Roma minora pati discrimina cernitur ignis"
            },
            {
                "verse": "Quam mea quippe forent. Rex, queso, suscipe, zelo"
            },
            {
                "verse": "Inducente Dei, Latii tutamina. Velo"
            },
            {
                "verse": "Utere consilii, quia res tua tangitur. Arma"
            },
            {
                "verse": "Eminus aptantur, et fingitur unica parma."
            },
            {
                "verse": "Pacis id intuitu pretenditur imperialis;"
            },
            {
                "verse": "Ast aliud signum telum feriet necis alis"
            },
            {
                "verse": "Sive doli, feriet iamdudum cusa sagitta,"
            },
            {
                "verse": "Et pax ostendet quid fert in curia fitta:"
            },
            {
                "verse": "(Quod Deus advertat!) concordia falsa minatur,"
            },
            {
                "verse": "Libertatis opes latie captura putatur"
            },
            {
                "verse": "Et regni Siculi sedem raptura: tueri"
            },
            {
                "verse": "Romam si curas, illis nil quibit haberi."
            }
        ],
        [
            {
                "verse": "Filia sum Rome: pro se loquor ac ego pro me,"
            },
            {
                "verse": "Et credor vere Florentia nomen habere."
            },
            {
                "verse": "Romani flores me construxere priores"
            },
            {
                "verse": "Menibus et mustis et me cinxere venustis:"
            },
            {
                "verse": "Nunc infelicis queror ex dampnis genitricis."
            }
        ],
        [
            {
                "verse": "Flos florum, flore Florentia crescit honore,"
            },
            {
                "verse": "Me quia virtutis rego, rex, frenoque salutis."
            }
        ],
        [
            {
                "verse": "Alma fides rogitat multis impulsa procellis,"
            },
            {
                "verse": "Quam tot exponunt nova nunc certamina bellis,"
            },
            {
                "verse": "Et metuit casum plebeie turbine turbe,"
            },
            {
                "verse": "Ne fiat novitas moveat quam vulgus in urbe"
            },
            {
                "verse": "Teque simul mecum pro Rome pace precatur,"
            },
            {
                "verse": "Que Latium sedat (sua nam pax sic veneratur)."
            },
            {
                "verse": "Ipsa fides queritur quod eam gens aspera dure"
            },
            {
                "verse": "Cervicis quatitur, que nescit vera figure"
            },
            {
                "verse": "Scriptis archana, nec credit pura videnti,"
            },
            {
                "verse": "Credere quodque volunt faciunt multi violenti,"
            },
            {
                "verse": "Frangitur atque caput Fidei, dum vera loquenti"
            },
            {
                "verse": "Italyeque decus vel dogmate iura tuenti:"
            },
            {
                "verse": "\"Nunc, quia pastor abest qui pascere velle videtur,"
            },
            {
                "verse": "Ut vox comunis simulatio nunc hec habetur."
            },
            {
                "verse": "In dubiis fieri cautelam nostra magistra"
            },
            {
                "verse": "Poscit, ne veniant quedam improvisa sinistra."
            },
            {
                "verse": "Rex, cautela, nocens que nunquam scitur abundans,"
            },
            {
                "verse": "Prodest provisis casus subitos nece mundans."
            },
            {
                "verse": "Non sapiens unquam dicit: 'Non ista putavi',"
            },
            {
                "verse": "Ponderat ante quidem quid possunt fingere pravi,"
            },
            {
                "verse": "Quid rerum novitas producere, quidve laborat"
            },
            {
                "verse": "Gens perversa, vel opes, aurum, vel si quod adorat"
            },
            {
                "verse": "Usurpare decus, vel quidvis criminis ardet;"
            },
            {
                "verse": "Fervet enim studiis, ne quisquam vota retardet."
            },
            {
                "verse": "Si te firma fides que bene lustravit et isto"
            },
            {
                "verse": "Te posuit regno, quod habes a principe Christo"
            },
            {
                "verse": "(In te quippe manet festina lux hodierna)"
            },
            {
                "verse": "Te vocat ut Romam defendas, tu probe verna"
            },
            {
                "verse": "Et miles Christi pugnas: modo res sua poscit:"
            },
            {
                "verse": "Nunc licet: haud sensus cur queris: res ea noscit."
            },
            {
                "verse": "Est argumentum rerum non fronte patentum"
            },
            {
                "verse": "Clara fides: illi qui credunt dona potentum"
            },
            {
                "verse": "Virtutum meruere, gerunt magnalia signa."
            },
            {
                "verse": "Tolle, Roberte, tuo tutamina tegmine digna."
            },
            {
                "verse": "Spes invitabit te, carus amorque rogabit,"
            },
            {
                "verse": "Ostendent causas cur tollere pila tonabit"
            },
            {
                "verse": "Virtutum series. Hah, cerne, Roberte, pudorem"
            },
            {
                "verse": "Ecclesie: pugilem te gestit mente gigantem"
            },
            {
                "verse": "Et vi Sansonem, nec perdis Martis honorem,"
            },
            {
                "verse": "Set carnem vincis cum mundo pura vorantem\"."
            },
            {
                "verse": "Cum tulit ista Fides, Spes constans, ecce, sequendo,"
            },
            {
                "verse": "Inquit pro Roma, non territa verba loquendo."
            }
        ],
        [
            {
                "verse": "Spesque vocata suos cantavit cernua versus"
            },
            {
                "verse": "In celum: \"Quoniam Pharao fuit in mare mersus,"
            },
            {
                "verse": "Optimus est finis quem non conturbat Averni"
            },
            {
                "verse": "Fumus, set vite debet susceptio cerni."
            },
            {
                "verse": "Spes habet et firmat: quod si modo suscipis istam"
            },
            {
                "verse": "Curam pro Roma, quam nosti turbine pistam,"
            },
            {
                "verse": "Induperatoris sedem merebis in Urbe:"
            },
            {
                "verse": "Iam sonat hoc vocis comunis adoptio turbe."
            },
            {
                "verse": "Sanctius imperii solium reor esse mereri,"
            },
            {
                "verse": "Spes ego, quam solium secus imperiumque teneri."
            },
            {
                "verse": "Quid valet hec pompe mundane gloria? Nonne"
            },
            {
                "verse": "Fit cinis hoc vanum congestum corporis omne?"
            },
            {
                "verse": "Virtus ascendit super omnia sydera certe."
            },
            {
                "verse": "Tu bene sic speras ascendere, Speque, Roberte,"
            },
            {
                "verse": "Me comitante, poli gaudebis sede beata."
            },
            {
                "verse": "Set differre moras sentit: post non dare grata"
            },
            {
                "verse": "Lucra nec expertum scitur ius reddere rectum."
            },
            {
                "verse": "Ha, bone rex, medium capies opus: incipe tectum;"
            },
            {
                "verse": "Mox paries faciet feliciter: ergo labora,"
            },
            {
                "verse": "Felix quam speras meliorque parabitur hora."
            },
            {
                "verse": "Hic labor, hoc opus est facilis placidusque volenti."
            },
            {
                "verse": "Incipe! Dimidium facti datur incipienti."
            },
            {
                "verse": "Si mecum capies, rex, hanc, duce me, cito curam,"
            },
            {
                "verse": "Ad maiora scies vim semper crescere duram,"
            },
            {
                "verse": "Scis bene quod duris gaudet persistere bellis"
            },
            {
                "verse": "Virtus, dum superat sua fortis frigora pellis."
            },
            {
                "verse": "Tecum semper ero: vinces figmentaque mecum,"
            },
            {
                "verse": "Semper victor eris, fuero dum Spes ego tecum."
            },
            {
                "verse": "Causa quidem Rome miserabilis et pia regem"
            },
            {
                "verse": "Invitatque pium te nuncque piam dare legem."
            },
            {
                "verse": "Auxilium valde festinum tu, bone princeps,"
            },
            {
                "verse": "Hoc prestare potes: propera cito ferre, deinceps"
            },
            {
                "verse": "Carus Amor causas ardenter proferet. Ergo"
            },
            {
                "verse": "Exaudi clementer eum qui pondera tergo"
            },
            {
                "verse": "Dulciter usque gerit, donec sortitur amata."
            },
            {
                "verse": "Ma quidem vere fertur dilectio grata."
            },
            {
                "verse": "Rex, decus illud ama quod, amatum, det tibi fructum"
            },
            {
                "verse": "Quive malum caveat, prudens, incurrere luctum."
            },
            {
                "verse": "Crede micchi, queso, credens mox pace frueris"
            },
            {
                "verse": "Regni: nullus erit, quia sic virtute mereris,"
            },
            {
                "verse": "Qui te vel regnum ledat vel terreat hostis."
            },
            {
                "verse": "Sic sum, Spes, fortis contra fera prelia postis\"."
            }
        ],
        [
            {
                "verse": "Dicit compatiens Dilectio fervida Rome:"
            },
            {
                "verse": "\"Non loquor hec pro me, set sancti fervida Thome"
            },
            {
                "verse": "Cogit hec ipsa loqui, que fert affectio, verba."
            },
            {
                "verse": "Nec debent cerni collecta prout vel acerba"
            },
            {
                "verse": "Aspera\". - Sic igitur fatur Dilectio dulcis,"
            },
            {
                "verse": "Mella trahens favicis hec delectantia sulcis."
            },
            {
                "verse": "\"Per regum regem, qui singula regna creavit,"
            },
            {
                "verse": "Etternam vitam qui iustis seque paravit,"
            },
            {
                "verse": "Per primogenitum Christumque suum dominorum"
            },
            {
                "verse": "Quem credis Dominum Salvatoremque bonorum,"
            },
            {
                "verse": "Qui Deus est et homo, te per carismata dona,"
            },
            {
                "verse": "Ne spectes septem rogo, nunc dum dico, triona,"
            },
            {
                "verse": "Ne retrahas aures a verbis que loquor istis."
            },
            {
                "verse": "Pro Latiis vere nunc compatior nece pistis."
            },
            {
                "verse": "Perque tuam stirpem generosam, te per amorem"
            },
            {
                "verse": "Quem servas fidei, per quem cunctis et honorem"
            },
            {
                "verse": "Christicolis prebes nunc precipueque Latinis"
            },
            {
                "verse": "Et quos inmersos nunc prospicis esse ruinis,"
            },
            {
                "verse": "Audi consilium quod ego, Dilectio, pono"
            },
            {
                "verse": "Lance tue mentis pro pacis divite dono."
            },
            {
                "verse": "Set breviter quosdam referam, quos fervor amoris"
            },
            {
                "verse": "Attraxit patrie plus quam fuga plena timoris."
            },
            {
                "verse": "Codrus, dux fervens, ut plebs foret Actica Spartis"
            },
            {
                "verse": "Libera, se morti tribuit manibus trucis artis."
            },
            {
                "verse": "Ne, quas iurarat servare, Lacena iuventus"
            },
            {
                "verse": "Rumperet hec leges, Tracie longissima ventus,"
            },
            {
                "verse": "Regna tulit, nunquam rediturum sponte Ligurgum"
            },
            {
                "verse": "Et coluit vilem, non cognitus advena, burgum:"
            },
            {
                "verse": "Tantus amor patriam dilexit vivere recte."
            },
            {
                "verse": "Leges nam claudunt perversa putamina vecte."
            },
            {
                "verse": "Libertatis amor Darium sotiosque Magorum"
            },
            {
                "verse": "Procurare necem latebrasque pudoris eorum"
            },
            {
                "verse": "Impulit, et Moysem, cum Nilicolas ibi fugit,"
            },
            {
                "verse": "Et post, cum rediit et ad Equora Rubra refugit."
            },
            {
                "verse": "Sanctus amor patrie Machabeos ferre coegit"
            },
            {
                "verse": "Tot fera bella simul discrimina; cum data legit"
            },
            {
                "verse": "Iussa Dei, David fecit mactare Goliam."
            },
            {
                "verse": "Sanson amore Philisteos. Quis fecit Heliam"
            },
            {
                "verse": "Ignem de celo, nisi zelus amoris, habere"
            },
            {
                "verse": "Atque cremare viros audentes dura iubere?"
            },
            {
                "verse": "Dicam mirandos pro libertatis amore,"
            },
            {
                "verse": "Aut Decios Fabiosque necem subiisse vigore."
            },
            {
                "verse": "Aut alios referam, quos proque salute Quirites"
            },
            {
                "verse": "Proque bono patrie produxit amor fore dites"
            },
            {
                "verse": "Nomine perpetuo, Paulum, Lepidos, Scipiones,"
            },
            {
                "verse": "Ac etate sua venerandos iure Catones."
            },
            {
                "verse": "Induperatores ideo sub nube relinquam,"
            },
            {
                "verse": "Nam paucos movit bene vivere dux amor, inquam."
            },
            {
                "verse": "Sub brevitate tuli quorum pia facta caloris"
            },
            {
                "verse": "Ardentis stimulavit amor vel fructus honori."
            },
            {
                "verse": "Te moveat, precor, almus amor pro supplice Roma,"
            },
            {
                "verse": "Cuius sunt frondes et diruta vivida poma."
            },
            {
                "verse": "Nec tamen auxilium querit discrimine plenum,"
            },
            {
                "verse": "Set decus attollens et munus pacis amenum."
            },
            {
                "verse": "Fac, precor, ut redeant concordes, fac, ad amorem,"
            },
            {
                "verse": "Fac ponant odium, fac linquant corde furorem,"
            },
            {
                "verse": "Si reparare cupis que sunt detenta nefande."
            },
            {
                "verse": "Vota quietis eis et libera pectora pande."
            },
            {
                "verse": "Dum geris officium pro libertate senatus:"
            },
            {
                "verse": "Utere: coge pecus dimictere castra reatus."
            },
            {
                "verse": "Estque senatus (ego sic censeo) tota Latina"
            },
            {
                "verse": "Gens tuus et Christi, quia rex et sancta carina."
            },
            {
                "verse": "Parcere namque decet subiectis, calce rebelles"
            },
            {
                "verse": "Conculcare, feras rostris excerpere pelles."
            },
            {
                "verse": "Sunt qui non querunt ut agant bona, peste coacti"
            },
            {
                "verse": "Ni fuerint, pressique truci tortore, subacti"
            },
            {
                "verse": "Tormentis. Alii sunt. qui, dulcedine ducti,"
            },
            {
                "verse": "Omne bonum gliscunt, faciunt parentque reducti"
            },
            {
                "verse": "Officiis molli monitu. Rex, hec quia sentis,"
            },
            {
                "verse": "Cuncta tenes prompte tanquam sita lumine mentis."
            },
            {
                "verse": "Cumque sit artis opus magnus verusque magister,"
            },
            {
                "verse": "Ars dum cauta subit, tunc omnia vota minister"
            },
            {
                "verse": "Perficit, ut doctus. Plebs indiget arte Quiritum,"
            },
            {
                "verse": "Non gravitate regi: si copia previa, ritum"
            },
            {
                "verse": "Annone victusque, cibat dulcore, domatur"
            },
            {
                "verse": "Illa famis rabies, que non ieiuna moratur"
            },
            {
                "verse": "Lege sub iniuncta, set subditur Urbis amori."
            },
            {
                "verse": "Pasce, Deus, populum: sic libertate decori"
            },
            {
                "verse": "Preponit propria cum nobilitate latinum,"
            },
            {
                "verse": "Ut nolit morem nisi quem tenet accipi trinum,"
            },
            {
                "verse": "Delitiis tangi, cum delitiis revocari,"
            },
            {
                "verse": "Delitiis pasci, cum delitiis decorari."
            },
            {
                "verse": "Tunc est cordatus, tunc venaturque libenter,"
            },
            {
                "verse": "Tunc audax auceps, tunc aves rapit ipse libenter."
            },
            {
                "verse": "Militiam gestis, Romanos pasce pudorem:"
            },
            {
                "verse": "Horres hos, tecum habeas tunc set per amorem,"
            },
            {
                "verse": "Marte tuos comites credas et Marte valentes,"
            },
            {
                "verse": "Nam sunt cordati nullum pugnando timentes."
            }
        ],
        [
            {
                "verse": "Hos humiles in aquas quia despicit omne superbum,"
            },
            {
                "verse": "Finierat iam cara suum Dilectio verbum,"
            },
            {
                "verse": "Consiliumque loqui quando Prudentia cepit:"
            },
            {
                "verse": "\"Talibus exemplis, capiens exordia, repit"
            },
            {
                "verse": "Nomen quippe meum, rex, in contraria mersum"
            },
            {
                "verse": "Imprudenter, agit sermonem turbine versum."
            },
            {
                "verse": "Simpliciter dicam que sentio me meminisse:"
            },
            {
                "verse": "Pro stulta causa novi quosdam periisse."
            },
            {
                "verse": "Cesar discordes revocavit ad arma cohortes,"
            },
            {
                "verse": "Et statuit sua signa sequi quas pre fore fortes"
            },
            {
                "verse": "Noverat: id fecit, quia calliditate latenti"
            },
            {
                "verse": "Est functus, docuit plebemque subesse tuenti"
            },
            {
                "verse": "Maturus virtute senex, et nobilitati"
            },
            {
                "verse": "Victum prestare, si vitam debilitati"
            },
            {
                "verse": "Nollet defesse conmictere state modeste."
            },
            {
                "verse": "Instruxit questos romanos, obice peste,"
            },
            {
                "verse": "Defectus vini, cum deduxisset aquarum"
            },
            {
                "verse": "Flumen Agrippa, tamen non solum, set variarum."
            },
            {
                "verse": "Expedit interdum, quos usta cupido Liei"
            },
            {
                "verse": "Viliter incendit, supponere lege diei,"
            },
            {
                "verse": "Ut videant, quid avent si sit comunibus equa"
            },
            {
                "verse": "Iuribus et vite non officientia, ne qua"
            },
            {
                "verse": "Surgat iniqua lues. Quid plura? Referre memento,"
            },
            {
                "verse": "Que passus fuerit, quo duxerit agmina vento"
            },
            {
                "verse": "Dux Cato, dum libicis sitiens transibat arenis,"
            },
            {
                "verse": "Et quibus anxietas curam suscepit habenis"
            },
            {
                "verse": "Romani populi. Si respicis illa priora,"
            },
            {
                "verse": "Sicut scis, monstrant opereris uti meliora."
            },
            {
                "verse": "Regia nunc oculis presentia mens habet arva"
            },
            {
                "verse": "Vomere festino sulcandaque cuspide parva."
            },
            {
                "verse": "Intenti studii res indiget ista salubris,"
            },
            {
                "verse": "Ne pateant aditus feralibus ulla colubris"
            },
            {
                "verse": "Hostia: versutis incedunt gressibus, ulla"
            },
            {
                "verse": "Sibila non produnt effectus, deque medulla"
            },
            {
                "verse": "Conspirata tacent. Provisio dat rationem"
            },
            {
                "verse": "Que superat fraudes et earum mox regionem."
            },
            {
                "verse": "Hec ego predico regi secreta videnti"
            },
            {
                "verse": "Et recolo multis rebus verso sapienti;"
            },
            {
                "verse": "Non doceo que doctus habet prelucida corde,"
            },
            {
                "verse": "Nam tenebris omnique caret de crimine sorde\"."
            },
            {
                "verse": "Sic cecinit dubiis postquam Prudentia noscens"
            },
            {
                "verse": "Interiora doli, set cure conmoda poscens,"
            },
            {
                "verse": "Iustitie virtus ortari cepit et illum,"
            },
            {
                "verse": "Ut iustum, pupugit super asperiora, Camillum."
            }
        ],
        [
            {
                "verse": "\"Regia quid differs, o iuste Roberte, potestas,"
            },
            {
                "verse": "Quid facis ex parte, quid possit iuris honestas,"
            },
            {
                "verse": "Lege mea nosti, quod cuilibet opto tributum."
            },
            {
                "verse": "Hoc opus est certe, quod vult res publica tutum:"
            },
            {
                "verse": "Omne suum reddi, reverentia digna priori,"
            },
            {
                "verse": "Maiorique decus, subventio grata minori,"
            },
            {
                "verse": "Et paribus sincera fides debetque referri"
            },
            {
                "verse": "Mutuus intus amor nec falso turbine verri."
            },
            {
                "verse": "Inter personas non est acceptio, cernens"
            },
            {
                "verse": "Iusto nature, que sit deformia spernens"
            },
            {
                "verse": "Corpora, vel pulcra que sint vitiosa, vel ira"
            },
            {
                "verse": "Digna probans titulisque legens que sint mala dira."
            },
            {
                "verse": "Pacifico pacem decet, infesto dare penam,"
            },
            {
                "verse": "Ut subeat iuri vel duram colla catenam"
            },
            {
                "verse": "Cingere seva, ruant ne per loca more draconum,"
            },
            {
                "verse": "Mundaque fedantes et flantes virus agonum."
            },
            {
                "verse": "Quis melior cultus, dominoque deoque placere,"
            },
            {
                "verse": "Aut opus, aut votum, seu dux oratio vere"
            },
            {
                "verse": "Legis ubique mee, quam defensacula iusta,"
            },
            {
                "verse": "Ne cadat incautus populus? Tutela venusta"
            },
            {
                "verse": "Est, certe fragiles substentas rexque Quirites."
            },
            {
                "verse": "Iam reges habuere, boves quasi sub iuga mites."
            },
            {
                "verse": "Omnes imperii romani regnaque rectus"
            },
            {
                "verse": "Vix quisquam sistit, si comprimat arcta senectus."
            },
            {
                "verse": "Indiget auxilio, senuit quia, Roma: iuvari"
            },
            {
                "verse": "Debet: amica fui, semper merui set amari."
            },
            {
                "verse": "Regalis stirpis Francorum diligis equam"
            },
            {
                "verse": "Virtutem: vitium ne surgat, comprime nequam,"
            },
            {
                "verse": "Tu bonus ac equus. Ne tedeat ergo, Roberte,"
            },
            {
                "verse": "Nam sub tutore pereunt bona pacis inerte."
            },
            {
                "verse": "Si, te sollicito, mea lex servata salutis"
            },
            {
                "verse": "Gaudia dat celos iustis a carne solutis,"
            },
            {
                "verse": "Datque videre Deum velut est, dat carpere palmam,"
            },
            {
                "verse": "Dat vitare necis etterne, me duce, salmam,"
            },
            {
                "verse": "Ius vult nature, ius vult civile, reposcit"
            },
            {
                "verse": "Municipale, iubet qui iam venientia noscit"
            },
            {
                "verse": "Tempora cum punctis et cunctis dedita rebus"
            },
            {
                "verse": "Dona, quibus splendent tam sydera quam vice Phebus,"
            },
            {
                "verse": "Ipsius ut senio Rome reparamina dentur,"
            },
            {
                "verse": "Que caput est orbis, licet eius iussa timentur"
            },
            {
                "verse": "Nunc modicum, senis utque patris mandata iuventus"
            },
            {
                "verse": "Fingit obaudire, quasi frustra flans prope ventus."
            },
            {
                "verse": "Natio queque soli fatur: 'Sum libera gentes:"
            },
            {
                "verse": "Vicit Roma patres, non nos, post se venientes'."
            },
            {
                "verse": "Ius aliud verum mandat ius christicolarum:"
            },
            {
                "verse": "Sedes romana genitrix est Ecclesiarum:"
            },
            {
                "verse": "Huic geniti sacro debent baptismate voto,"
            },
            {
                "verse": "Atque subesse simul operum certamine toto\"."
            }
        ],
        [
            {
                "verse": "\"Constans adversis, mens incorrupta secundis,"
            },
            {
                "verse": "Ardua semper avens, spernens inmersa profundis,"
            },
            {
                "verse": "Regia maiestas, rex, audi, queso, Roberte:"
            },
            {
                "verse": "Non nova virtutis, noviter modo dico reperte."
            },
            {
                "verse": "Magnanimos ardenter amo, qui prelia duris"
            },
            {
                "verse": "Mixta malis capiunt timidis et pulsa figuris:"
            },
            {
                "verse": "Gaudet enim gravibus patientia, robore fidens"
            },
            {
                "verse": "Divino, viles pugnas ac agmina ridens."
            },
            {
                "verse": "Es generosus, ego generosos diligo reges;"
            },
            {
                "verse": "Largos rex optas, ego largas diligo leges,"
            },
            {
                "verse": "Pro pietate probas, non ad mala vota remissas."
            },
            {
                "verse": "Si, prudens, ego semper amo res ordine spissas,"
            },
            {
                "verse": "Celsa peto: si celsa petis, nunc conveniamus,"
            },
            {
                "verse": "Oppressam Romam senio statui referamus."
            },
            {
                "verse": "En ego sum virtus, Constantia que vocor, umbo"
            },
            {
                "verse": "Virtutum, manibus celsis et corde recumbo."
            },
            {
                "verse": "Imperii regis ipse vices, scio teque proborum,"
            },
            {
                "verse": "Rex, apicem fore, magnanimum te magnanimorum."
            },
            {
                "verse": "Est tua, rex, sedes patrimonia que regit alma"
            },
            {
                "verse": "Christi. Post papam tibi pondus, rex, tibi salma."
            },
            {
                "verse": "Tu non mensuris onerosis nempe gravaris,"
            },
            {
                "verse": "Tu non pressuris nocuis princeps variaris,"
            },
            {
                "verse": "Semper es urbs eadem constans, nec frangeris: urbem"
            },
            {
                "verse": "Ergo iuva, populos alto ne turbine turbem."
            },
            {
                "verse": "Experimenta volo, scructor mea signa sequentes,"
            },
            {
                "verse": "Nec comites fictos ea non virtute sequentes."
            },
            {
                "verse": "Rex Christus regum dedit urnas ebrietatis,"
            },
            {
                "verse": "Exemplum nudus cum penas impietatis"
            },
            {
                "verse": "In cruce substinuit: sic, rex, in simplicitate"
            },
            {
                "verse": "Nudos effectus opereris. Cum probitate"
            },
            {
                "verse": "Optas ista; tamen nox impedit. Ergo senecte"
            },
            {
                "verse": "Ne cures partes, cum cetera pondera recte."
            },
            {
                "verse": "Gloria maior erit tibi, virtus, laus seniori,"
            },
            {
                "verse": "Si geris illa senex, que sunt terror iuniori."
            },
            {
                "verse": "Ast ego do vires cordatas, crura ministro"
            },
            {
                "verse": "Que non succumbunt, casu pulsante sinistro."
            },
            {
                "verse": "Ardenter cape que cernis fore, rex, capienda,"
            },
            {
                "verse": "Non timeas illam rem que non est metuenda;"
            },
            {
                "verse": "Et scio te certe te non mundana timere,"
            },
            {
                "verse": "Unde precor serte ne vis velit arma movere\"."
            }
        ],
        [
            {
                "verse": "\"Si contra cunctas virtutes summere verba"
            },
            {
                "verse": "Auderem, digne reputarer voce superba"
            },
            {
                "verse": "Et vanum nomen: ego mensa Modestia ferrem,"
            },
            {
                "verse": "Precipue quando propriis in legibus errem\":"
            },
            {
                "verse": "Ipsa modis planis et verbis dulcibus inquit,"
            },
            {
                "verse": "Nam sua, quod superest, equa sub mente relinquit:"
            },
            {
                "verse": "\"Rex moderate, pudet me dudum sic siluisse,"
            },
            {
                "verse": "Et resipisco dolens merorem tam tenuisse"
            },
            {
                "verse": "Occultum vulnus, qui semper pectore claudit."
            },
            {
                "verse": "Nunquam sanandi virtutem nescius audit."
            },
            {
                "verse": "Ve micchi, que tacui! Credunt (loquor hec vicis Urbis)"
            },
            {
                "verse": "Divitiis plenam quondam velut et fore turbis."
            },
            {
                "verse": "Ambobus caret illa: caret civilis amoris"
            },
            {
                "verse": "Et caret auxilii, languoris plena, doloris"
            },
            {
                "verse": "Dives, et anxietas torquet sua viscera seva;"
            },
            {
                "verse": "Hanc sibi deposuit mater miserabilis Eva"
            },
            {
                "verse": "In se marcescit. Genuit quos libera dites,"
            },
            {
                "verse": "Degeneres facti truce servitute Quirites,"
            },
            {
                "verse": "Undantes odiis, sua lumina nec retinere"
            },
            {
                "verse": "Nec revocare sciunt discordes, sic nec habere."
            },
            {
                "verse": "Rex, rogo clementer regalem, rex, reverenter,"
            },
            {
                "verse": "Rex pie, virtutem; res publica namque dolenter"
            },
            {
                "verse": "Exposcit ne plus sileam clamore citando"
            },
            {
                "verse": "Teque precer verbis et fletibus, ac ululando"
            },
            {
                "verse": "Me stimulans; precor ergo tuam reverendo benignam"
            },
            {
                "verse": "Et maiestatem mundi diademate dignam,"
            },
            {
                "verse": "Ne tardes: mora longa fuit succurrere febri"
            },
            {
                "verse": "Que iam conatur contundere claustra cerebri."
            },
            {
                "verse": "Si frenesis veniet, Borree demissa furore,"
            },
            {
                "verse": "Proderit haud modicum medicina retenta cruore"
            },
            {
                "verse": "Corrupto lesis admisso turbine venis,"
            },
            {
                "verse": "Ac adita leti nacto terrore Micenis\"."
            },
            {
                "verse": "Tota caterva suas virtutum, mox aliarum,"
            },
            {
                "verse": "Commisit narrare vices vocumque suarum"
            },
            {
                "verse": "Doctis consiliis rationis, cuius honorem"
            },
            {
                "verse": "Retulit inclinans Devotio propter amorem"
            },
            {
                "verse": "Vocis. In hac forma breviter sic vota locuta"
            },
            {
                "verse": "Est cum voce pia, patula non nube voluta:"
            },
            {
                "verse": "\"O cui debetur, rex, iam monarchia mundi"
            },
            {
                "verse": "Et decus imperii, cuius fons margine fundi"
            },
            {
                "verse": "Manat consilii, pietatis, laudis honeste,"
            },
            {
                "verse": "Iudicio recto prudentum respice teste"
            },
            {
                "verse": "Me famulam, precor, ore tuam cordisque vigore;"
            },
            {
                "verse": "Nam conmissa loquor presenti verba tenore\"."
            }
        ],
        [
            {
                "verse": "Cetus virtutum, quia te laudabile scutum"
            },
            {
                "verse": "Esse suum reputant, te, rex, de more salutant."
            },
            {
                "verse": "Quod tua persona septem carismata dona"
            },
            {
                "verse": "Percipiat, gliscunt, noviter tua nam bona discunt,"
            },
            {
                "verse": "Docta quidem, facta, multa pietate peracta,"
            },
            {
                "verse": "Sicut novisti, vel noscere iam potuisti."
            },
            {
                "verse": "Et nuper mores, quos predixere sorores,"
            },
            {
                "verse": "Monstrarunt. Roma conculcat dulcia poma"
            },
            {
                "verse": "Pacis et involvit discrimine seque resolvit."
            },
            {
                "verse": "Dedecus informe! Quia negligit optima norme,"
            },
            {
                "verse": "Iussa Dei primum, cupiens plus carpere limum"
            },
            {
                "verse": "Quam loca virtutis, pacis proprieque salutis."
            },
            {
                "verse": "Concordes, dites set erant modo lite Quirites."
            },
            {
                "verse": "Eris egent sensus et egent ope (noscito) census."
            },
            {
                "verse": "Auxiliare, precor, Romanos. Turbinis equor"
            },
            {
                "verse": "Non patietur onus: tu, dogmata discere pronus"
            },
            {
                "verse": "Diva, cito propera, quia res petit ipsa severa."
            },
            {
                "verse": "Sic rogo pulsata commissis atque rogata;"
            },
            {
                "verse": "Sic ego pro rore, pro maiestatis honore"
            },
            {
                "verse": "Divine, posco, comune bonum quia nosco."
            },
            {
                "verse": "Urbs caput est orbis, cuius sunt languida morbis"
            },
            {
                "verse": "Membra soli peius. Languor mordax eget eius"
            },
            {
                "verse": "Frenis rectorum: tunc plena salus erit horum."
            },
            {
                "verse": "Ergo rogant regem te, qui scis ponere legem,"
            },
            {
                "verse": "Ut transgressores redeant, fiant meliores"
            },
            {
                "verse": "Lege boni, docti non subdant pectora nocti,"
            },
            {
                "verse": "Accellerare viam matrem poscendo Mariam,"
            },
            {
                "verse": "Ut sedare queas ytalas quascunque plateas,"
            },
            {
                "verse": "Urbes et terras, omnes extinguere guerras."
            },
            {
                "verse": "Tunc caput, ut sanum, sanabit quodque profanum."
            }
        ],
        [
            {
                "verse": "O Deus inmense bonitatis, dextra salutis,"
            },
            {
                "verse": "Et nimis extense pietatis labe solutis,"
            },
            {
                "verse": "Qui confers votum plenum, da cernere pacem"
            },
            {
                "verse": "Quam petimus, votum fac nobis teque meracem;"
            },
            {
                "verse": "Da regique viam faciendi iusta petita,"
            },
            {
                "verse": "Da Siculis variam mentem que, sorte perita,"
            },
            {
                "verse": "Nesciat armari, nisi si docet ut revocati:"
            },
            {
                "verse": "Tunc placet ornari qui sunt tecum renovati."
            },
            {
                "verse": "Quam tibi nature speciem dat rexque figure"
            },
            {
                "verse": "Ortus pratensis, fidei durabilis ensis,"
            },
            {
                "verse": "Significat PRATUM tibi nunc servire paratum,"
            },
            {
                "verse": "Ut se concessit semper, nec mente recessit."
            },
            {
                "verse": "Pasce novis oculos, rex, floribus atque sapor"
            },
            {
                "verse": "Ut pascas populos, famis acri flante calore."
            }
        ],
        [
            {
                "verse": "Hic ortus, PRATUM sive campus, rex, tibi gratum"
            },
            {
                "verse": "Dat solamen: habe, quia votum fert sine tabe."
            },
            {
                "verse": "Virginei flores optant tibi semper honores:"
            },
            {
                "verse": "Hoc est floretum redolensque coloreque letum."
            }
        ],
        [
            {
                "verse": "Rex, quia sunt flores varii multique colores,"
            },
            {
                "verse": "Et sapiunt mores varios, varios et odores,"
            },
            {
                "verse": "Milia quot nati sunt mundo, tot variati,"
            },
            {
                "verse": "Et totidem grati, si luce forentque probati,"
            },
            {
                "verse": "Non foret armorum sonitus, rabies animorum,"
            },
            {
                "verse": "Impetus ardorum, nec passio mesta dolorum."
            },
            {
                "verse": "Set cur qui flores non reddunt moris odores,"
            },
            {
                "verse": "Set dant rancores et sevos fronte rubores,"
            },
            {
                "verse": "Percipiunt rorem gratum, pulcrumque colorem,"
            },
            {
                "verse": "Quidam candorem, quidam rubeumque calorem?"
            },
            {
                "verse": "Gratia dat gratis sua munera diva creatis:"
            },
            {
                "verse": "Plus habet una satis, minus altera res; neque fatis"
            },
            {
                "verse": "Assignanda bona sunt hec venientia dona."
            },
            {
                "verse": "Omnis persona decoratur fonte corona,"
            },
            {
                "verse": "Divino teste Psalmista; set quia peste"
            },
            {
                "verse": "Se pascunt meste mentes, ac divite veste"
            },
            {
                "verse": "Nudantur mites fugiunt incurrere lites,"
            },
            {
                "verse": "Sic virides vites retinent sua munera dites"
            },
            {
                "verse": "Semper et humoris quo manat vena liquoris,"
            },
            {
                "verse": "Et sic sudoris pretium, quo grande laboris"
            },
            {
                "verse": "Redditur. Ergo fore datur omnibus esse labore,"
            },
            {
                "verse": "Si cupiunt rore celique fruique calore."
            },
            {
                "verse": "Rex bone, rex digne pretio, rex quippe benigne,"
            },
            {
                "verse": "Flores te laudant, res laudant, dogmata laudant,"
            },
            {
                "verse": "Te cupiunt dominum fore mundi corde Latini"
            },
            {
                "verse": "Te laudant dominum, regem cum voce Latini,"
            },
            {
                "verse": "Teque, et imperium capias dant vota Latini,"
            },
            {
                "verse": "Te rogat imperium quod ames quod mente Latini."
            },
            {
                "verse": "Rex bone, turba bonum te regem vivere donum"
            },
            {
                "verse": "Optat, deque bono sperat bona conmoda dono,"
            },
            {
                "verse": "Nam de rege cupit te cernere sede monarcham"
            },
            {
                "verse": "Principe deque cupit fore te ditionis ut archam."
            },
            {
                "verse": "O felix trina vere tunc dote latina"
            },
            {
                "verse": "Natio, que bellis turbaris et ipsa procellis,"
            },
            {
                "verse": "Tunc respirares et tunc decus orbis amares"
            },
            {
                "verse": "Atque quieta fores, reparans in corde vigores."
            },
            {
                "verse": "Dic Latium tanto iam tempore turbine quanto"
            },
            {
                "verse": "Sic involvisti, tantoque labore fuisti,"
            },
            {
                "verse": "Teque retardasti nec iusque tuum reparasti."
            },
            {
                "verse": "Nonne fuit sanum bellum vitare profanum"
            },
            {
                "verse": "Et reparare statum saltem cum pace beatum?"
            },
            {
                "verse": "Quidam prudentes dicunt, rex optime: \"Gentes"
            },
            {
                "verse": "Martis egent, mundant quo se dum sordibus undant\"."
            },
            {
                "verse": "Cur ita, cum Martis sors sit mors et rogus artis,"
            },
            {
                "verse": "Dona recognoscunt, quia pacis et ipsa reposcunt?"
            },
            {
                "verse": "Gustato felle, placet inde magis bona melle."
            },
            {
                "verse": "Que stat dulcedo set seva cruore rubedo,"
            },
            {
                "verse": "Et necis ambages fiunt et pessima strages."
            },
            {
                "verse": "Qualiter ista ferunt? Quod sint utilia, querunt"
            },
            {
                "verse": "Illi censentes ubi sunt plures vel egentes"
            },
            {
                "verse": "Vel concordantes. Nunquid tanquam reprobantes"
            },
            {
                "verse": "Sunt hii tractandi? Non certe suntque piandi."
            },
            {
                "verse": "Est hominum bellum vere crudele macellum"
            },
            {
                "verse": "Ac odii cella generatur dira procella."
            },
            {
                "verse": "Talia dicentes non sunt ideo sapientes?"
            },
            {
                "verse": "Quod radice bonum propria non est, ubi donum"
            },
            {
                "verse": "Utile donabit, vel qua virtute iuvabit?"
            },
            {
                "verse": "Id quod morbosum scitur fore vel vitiosum"
            },
            {
                "verse": "Et nocet et ledit et cui placet et sibi credit."
            },
            {
                "verse": "Tu sapiensque vides, tu post simulataque rides,"
            },
            {
                "verse": "Invictus, gratus, doctus, ratione probatus,"
            },
            {
                "verse": "Flecti concedis, gaudes, cupis utile, credis"
            },
            {
                "verse": "Si flectent flores hii te, captabis honores."
            },
            {
                "verse": "Flores verborum decorant, dant pectus odorum,"
            },
            {
                "verse": "Perficiunt alacres motus, generant opis acres."
            },
            {
                "verse": "Rex, tua maiestas meruit virtutis honestas:"
            },
            {
                "verse": "Cum iuris scutis et <cum> manibusque solutis"
            },
            {
                "verse": "Poscunt ut dignas laudes habeasque benignas,"
            },
            {
                "verse": "Semper ubique, vices et prospera vota repleta"
            },
            {
                "verse": "Et res felices et tempora cuncta quieta."
            },
            {
                "verse": "Vivant, queso, satis qui privant te maledictis"
            },
            {
                "verse": "Digne vel gratis vel sub dulcedine fictis."
            },
            {
                "verse": "Pone bone mentis curam concedere puram,"
            },
            {
                "verse": "Sicut, rex, sentis diram rem vel fore duram,"
            },
            {
                "verse": "Aut iram mire rationis, que premat hostes,"
            },
            {
                "verse": "Pacis seu dire facis arctos rumpere postes"
            },
            {
                "verse": "Arte queat. Queris te certe reddere sanum."
            },
            {
                "verse": "Consiliis veris, rex, utere. Visne profanum"
            },
            {
                "verse": "Evitare dolum? Sis semper ut esque fidelis."
            },
            {
                "verse": "Vis a nave solum linqui? Da flamina velis"
            },
            {
                "verse": "Acta tuis. Portum queris sic pacis adire,"
            },
            {
                "verse": "Respice, rex, ortum Phebi: lex pontica mire"
            },
            {
                "verse": "Exigit ut metas prenoscat nauta peritus"
            },
            {
                "verse": "Urse tam letas quam mestas. Orbe politus"
            },
            {
                "verse": "Vertitur ipse polus, et totum cardine celum"
            },
            {
                "verse": "Illo qui solus regit equo limite velum."
            },
            {
                "verse": "Tu quia virtutem sequeris, virtus tibi donat."
            },
            {
                "verse": "Ardorem ponat qui fert, ardorque salutem"
            },
            {
                "verse": "Confert, ipsa salus pacem, pax datque coronam;"
            },
            {
                "verse": "Ipsa corona bonam vitam: finis bona talus."
            },
            {
                "verse": "Est etenim merces meritorum digna corona,"
            },
            {
                "verse": "Sicut dans dona quibus impia monstra coerces;"
            },
            {
                "verse": "Est maiestatis robur, ditione repletum,"
            },
            {
                "verse": "Iniungensque metum semper cum spe pietatis."
            },
            {
                "verse": "Hactenus audisti faciles huius rationes"
            },
            {
                "verse": "Agminis, umbones operis, forsanque fuisti"
            },
            {
                "verse": "Non contentus eis. Referam set nunc breviora,"
            },
            {
                "verse": "Protinus absque mora, que sunt opis arma tropheis,"
            },
            {
                "verse": "Mentis oportuna, vitalia cordibus immo,"
            },
            {
                "verse": "Cum quibus et primo fit palma fidelibus una,"
            },
            {
                "verse": "Maior, certa, valens, accepta Deoque timenda"
            },
            {
                "verse": "Demonibus, menda sine, si sit ditio malens"
            },
            {
                "verse": "Nutum divinum quam quod petit a deitate,"
            },
            {
                "verse": "Quam proprium. Late patet hec oratio. Vinum"
            },
            {
                "verse": "Dulce Deo quod agat taceo meliora salutis."
            },
            {
                "verse": "Si quis hec indagat tenebris animo resolutis,"
            },
            {
                "verse": "Penetrat ut celum, set adit faciem deitatis."
            },
            {
                "verse": "Sic habet hec telum perimens genus impietatis,"
            },
            {
                "verse": "Orat pro pacis, inimicis parcit iniquis."
            },
            {
                "verse": "Transeo veracis mercedem: crimina si quis"
            },
            {
                "verse": "Debita vel nexis sibi cuncta remictit, abunde"
            },
            {
                "verse": "Consequitur flexis meritis vite bona munde."
            },
            {
                "verse": "Rex, quia debilibus voluisti corde fidelis"
            },
            {
                "verse": "Esseque flebilibus tendis tua lumina celis,"
            },
            {
                "verse": "Ne ledas, rostris parcens, fore quod studuisti"
            },
            {
                "verse": "Et nocuis monstris contrarius instituisti."
            },
            {
                "verse": "Regnum servasti, decus et comunis amoris."
            },
            {
                "verse": "Gratia que casti generatur laude pudoris"
            },
            {
                "verse": "Te sotiat certe semperque comes tua tecum,"
            },
            {
                "verse": "Expedit experte, quia pergis in agmine secum."
            },
            {
                "verse": "Sancta, Roberte, comes conservat et utilis ensis,"
            },
            {
                "verse": "Quo feriente, domes litisque, carente, forensis"
            },
            {
                "verse": "Mentis rancores, et quo tu cinctus ab hoste"
            },
            {
                "verse": "Atque tue coste quo tu merearis honores."
            },
            {
                "verse": "Splendet rex laude virtutis, roboris arte."
            },
            {
                "verse": "Ac redolet fraude prostrata dupplice Marte."
            },
            {
                "verse": "Cur dicam plures laudes, cur ipse secures"
            },
            {
                "verse": "Dicam pravorum cedentes robora morum?"
            },
            {
                "verse": "Urbs modo, rex orat modo. Res urbs anxia plorat,"
            },
            {
                "verse": "Plorat rex certe nunc anxia. Curre, Roberte,"
            },
            {
                "verse": "Curre, feras pacem, litem consume voracem;"
            },
            {
                "verse": "Pacem, queso, feras, rabies consume severas,"
            },
            {
                "verse": "Iras nunc dele, rancorem destrue, tele"
            },
            {
                "verse": "Indignantis opes nichila, vastesque Delopes."
            },
            {
                "verse": "Surge modoque, leves te prorsus et erige sursum."
            },
            {
                "verse": "Sta, precor, existens pietas generosa, recursum"
            },
            {
                "verse": "Et pia nobilitas, bonitas, rex, atque faceta"
            },
            {
                "verse": "Ac bona pro Roma plorante facetia leta."
            },
            {
                "verse": "Ut vivas, requiem queris, non ut requiescas"
            },
            {
                "verse": "Torpens vis vitam. De me fac ad modo princeps"
            },
            {
                "verse": "- inquit nunc Roma -, sicut que ferre deinceps"
            },
            {
                "verse": "Non queo languores per deficioque labores;"
            },
            {
                "verse": "Sive iuves, seu non tua sum tua cura, pudores"
            },
            {
                "verse": "Nollem namque pati te tales, unde mereris"
            },
            {
                "verse": "Cum fama titulos, sapiens quia tantus haberis."
            },
            {
                "verse": "Scitur, rex, vere, quia non tardabis amore"
            },
            {
                "verse": "Cuiusquam, nec melle precum, nec nempe timore,"
            },
            {
                "verse": "Nec pretio vel opis spe, nec suadente superba"
            },
            {
                "verse": "Peste nec acresti vel progenie vel acerba."
            },
            {
                "verse": "Arcet nullus amor virtutem, rex, precibusque"
            },
            {
                "verse": "Non incurvaris blandis, sensusque tuusque"
            },
            {
                "verse": "Est animus constans, nulla formidine motus."
            },
            {
                "verse": "Si census mundi tibi cum dulcedine totus"
            },
            {
                "verse": "Sponderetur, idem stares sine munere mundus."
            },
            {
                "verse": "Inflata, scio, mente cares acrique: profundus"
            },
            {
                "verse": "Ergo teneret agens torporem sompnus habenas"
            },
            {
                "verse": "Cordis, ne faceres generosas res et amenas?"
            },
            {
                "verse": "Pessimus est torpor: non est requies hec amanda."
            },
            {
                "verse": "Desidie morbo cor langet, nauta perire"
            },
            {
                "verse": "Posset pigritia: manus est fervens set amanda"
            },
            {
                "verse": "Solliciti: merito torpens patitur mala. Dire"
            },
            {
                "verse": "Ergo more linquenda quidem dilatio cuncta est."
            },
            {
                "verse": "O si, rex, vellem modo dicere, que mola inuncta est"
            },
            {
                "verse": "Tu faceres! Sileo propter fera verba draconum,"
            },
            {
                "verse": "Quos non mense quidem sic poscit ius rationum."
            },
            {
                "verse": "Est igitur quia, dante Deo, res publica mentis"
            },
            {
                "verse": "Firma salus, nota via certaque vita, parentis"
            },
            {
                "verse": "Rectificata velis assummere vota latine"
            },
            {
                "verse": "Gentis, quando fretis vaga fluctuat ira carine."
            },
            {
                "verse": "Ipsa carina caret rectoribus eius amicis;"
            },
            {
                "verse": "Nam tellure manent utentes rebus apricis,"
            },
            {
                "verse": "Et metuit navis, ne, dum quatitur mare bellis,"
            },
            {
                "verse": "Corruat ex nautis cito maxima turba procellis,"
            },
            {
                "verse": "Tempestas fortis, sectans feritate catervas"
            },
            {
                "verse": "Et tractas mortis strages terat ipsa protervas."
            },
            {
                "verse": "Ergo petit rectis duci cum lumine vectis."
            }
        ],
        [
            {
                "verse": "Hoc est pometum bina bonitate repletum"
            },
            {
                "verse": "Alborei generis depicti tegmine veris:"
            },
            {
                "verse": "Poma dat et flores pomorum fertque colores"
            },
            {
                "verse": "Distinctos more spetiei sicut odore."
            },
            {
                "verse": "Pometum vernum tenet hoc genus, ecce, quaternum"
            },
            {
                "verse": "Scilicet herbarum virtutes fert variarum,"
            },
            {
                "verse": "Est ubi, si tela feriunt, optata medela,"
            },
            {
                "verse": "Est ubi floretum redolens et cernere letum."
            },
            {
                "verse": "Hoc et radices habet: o quas discere dices"
            },
            {
                "verse": "Nomina fors harum cupiens doceas et earum!"
            },
            {
                "verse": "Ducit poma bona que dulcia dant ope dona,"
            },
            {
                "verse": "Laudari merita, si sunt in nube perita"
            },
            {
                "verse": "Condita, vel tecta pulula lanugine recta."
            },
            {
                "verse": "Hec curant herbe pestis grave vulnus acerbe,"
            },
            {
                "verse": "Dum rabidus latrat Siculus qui conscia patrat"
            },
            {
                "verse": "Crimina, vel rugit quia Petri dogmata fugit."
            },
            {
                "verse": "Si modo vindicte dormit retributio ficte"
            },
            {
                "verse": "Mentis, non credat dolus ut fine duplice ledat,"
            },
            {
                "verse": "Vulnere torquendus, cum carcere cede terendus."
            },
            {
                "verse": "Quam bene Psalmista, quam dulciter instruit ista"
            },
            {
                "verse": "Doctrina leta metro referente poeta"
            },
            {
                "verse": "Iste! Cum redolent, succidi turbine nolent,"
            },
            {
                "verse": "Sicut turbatur vas plenum, quando citatur"
            },
            {
                "verse": "Et clarum nescit fore, set violenter acescit."
            },
            {
                "verse": "Aurum, quando silet bursa sic divite, vilet,"
            },
            {
                "verse": "Set cum donatur large, tunc nobilitatur."
            },
            {
                "verse": "Hoc Macedum tellus habuisse datur grave vellus"
            },
            {
                "verse": "Auri Iasonis, non Herculis atque Sinonis:"
            },
            {
                "verse": "Tunc que fulgebat fulva lanaque ferebat"
            },
            {
                "verse": "Famam pomposam, laudem mundo generosam,"
            },
            {
                "verse": "Terra mari vincta fuit, atro nomine cincta,"
            },
            {
                "verse": "Et paupertatis portavit et asperitatis"
            },
            {
                "verse": "Pondera cum pena, quia vellera sprevit amena,"
            },
            {
                "verse": "Custodire viris permictens prelia diris,"
            },
            {
                "verse": "De quorum suco fit potus, et obvia bruco"
            },
            {
                "verse": "Herbas per fortes ducenti sepe cohortes"
            },
            {
                "verse": "Pugna fere sortis referentis premia mortis"
            },
            {
                "verse": "Brucos adversus, quibus est sensus prope mersus"
            },
            {
                "verse": "Humoris rore quodamque cadente liquore."
            },
            {
                "verse": "Vernans herbetum patet hoc prodesse facetum,"
            },
            {
                "verse": "Ac redolet letum pometum, rite rosetum,"
            },
            {
                "verse": "Et fert floretum suavem pro tempore cetum."
            },
            {
                "verse": "Transit muscatum quod fertur odore creatum"
            },
            {
                "verse": "Summo millenis gradibus quasi numine plenis."
            },
            {
                "verse": "Unus flos horum variatur mille colorum:"
            },
            {
                "verse": "Formis nil iris patet obiice lumine miris."
            },
            {
                "verse": "Phebi flos unus retinet mirabile munus:"
            },
            {
                "verse": "Plus radiat stellis cunctis est quando novellis,"
            },
            {
                "verse": "Vel nitidis bellis armorum, sive puellis"
            },
            {
                "verse": "Regum formosis spetialiter et generosis"
            },
            {
                "verse": "Obiectus. Gratis nomen mirabilitatis"
            },
            {
                "verse": "Ob hoc sortitus tanta specieque potitus"
            },
            {
                "verse": "Est: merito transit laudes: hic celicus an sit,"
            },
            {
                "verse": "Anne quidem visus quod miserit hunc Paradisus,"
            },
            {
                "verse": "Eius et est oris facies similisque coloris"
            },
            {
                "verse": "Parque quidem celi. Si testi fama fideli"
            },
            {
                "verse": "Est cuiquam, danda fuit hec in prole domanda"
            },
            {
                "verse": "Regis. Iam flore simul usus et eius odore,"
            },
            {
                "verse": "Cum decepit eam sic Iason forte Medeam,"
            },
            {
                "verse": "Tindaridemque Paris Veneris cum floribus aris"
            },
            {
                "verse": "Istis atraxit, sic quedam fabula faxit,"
            },
            {
                "verse": "Et servituram libito. Iecurum prope curam,"
            },
            {
                "verse": "Grecus Troianum post hec duo lustra profanum"
            },
            {
                "verse": "Obsedit, Priami cum pectora corda vel ami"
            },
            {
                "verse": "Visceris oppressit meror: fortuna recessit,"
            },
            {
                "verse": "Fessa triumphorum sibi tot tribuisse proborum"
            },
            {
                "verse": "Munera, diptongo set consilio quoque longo"
            },
            {
                "verse": "Fallacique brevi cum robore duplice sevi"
            },
            {
                "verse": "Atque dolis nixis tunc prodere semper Ulixis."
            },
            {
                "verse": "Forsitan ista nimis digressio longaque primis"
            },
            {
                "verse": "Propositis distans, cum maius nunc opus istans"
            },
            {
                "verse": "Sit de floreto, quod non decet ore quieto"
            },
            {
                "verse": "Nunc sopire via, quia non est creta Sophya,"
            },
            {
                "verse": "Curam dormire patriam que poscit adire."
            },
            {
                "verse": "Cura revertendi, nunc expergiscere! Flendi"
            },
            {
                "verse": "Est opus amissum tempus. Cor per fera scissum"
            },
            {
                "verse": "Vulnera sanare, litus curabat arare,"
            },
            {
                "verse": "Flabat et in montes, credens contundere sontes."
            },
            {
                "verse": "Plus nam devota cum corde silentia vota"
            },
            {
                "verse": "Clamant quam verba tonitrus sonantis acerba,"
            },
            {
                "verse": "Ante Deumque silent verbosa, tonitrua vilent,"
            },
            {
                "verse": "Oris et insani clamor prout organa vani"
            },
            {
                "verse": "Discordisque foris velut intus multa canoris."
            },
            {
                "verse": "Multa petunt extra prodire putamina dextra"
            },
            {
                "verse": "Et pulsant claustrum cordis sibi pandere plaustrum"
            },
            {
                "verse": "Infestantque manum. Cor librans poscere vanum"
            },
            {
                "verse": "Temptamenta, queo cur non nunc absque Lieo"
            },
            {
                "verse": "Esse? Quid hocque serit bellum? Que me fera querit?"
            },
            {
                "verse": "Dicite: quem gunfum fixistis in orbe triumphum?"
            },
            {
                "verse": "Quam pretio dignum, nacti fraudando benignum"
            },
            {
                "verse": "Et regale solum Latii, cum nectare colum"
            },
            {
                "verse": "Implentes? Quanto radiatis et undique manto"
            },
            {
                "verse": "Obtenti voti vestra dulcedine moti!"
            },
            {
                "verse": "Vindex est Parca, cum non pro lege monarcha"
            },
            {
                "verse": "Eligitur Christi, set pro pinguedine tristi"
            },
            {
                "verse": "Solum gazarum vel vanis rebus earum"
            },
            {
                "verse": "Pomparum. Quedam nunc nube sub istius edam"
            },
            {
                "verse": "Noctis et umbrantis enigmatis ore sonatis"
            },
            {
                "verse": "Obscurum sensum, referente putamine censum."
            },
            {
                "verse": "Vertex telluris cervis lucis quoque muris;"
            },
            {
                "verse": "Triplex vel morbis pes et totus simul orbis;"
            },
            {
                "verse": "Et: caput inde rote, iunctum discrimina mote."
            },
            {
                "verse": "Pestis in clero deflenda dolore severo,"
            },
            {
                "verse": "At puros pena calcat, cum transit hiena;"
            },
            {
                "verse": "Umbra tenet nexos tunc ad servilia flexos."
            },
            {
                "verse": "Ecce quod effecte sunt stelle lumine recte,"
            },
            {
                "verse": "Sole queque volent celum vel subdere nolent"
            },
            {
                "verse": "Phebo nec lune se; nec contingere prune"
            },
            {
                "verse": "Hos possunt. Tales habeant dominos spetiales,"
            },
            {
                "verse": "Qui fora non spernunt horum quos vivere cernunt"
            },
            {
                "verse": "Seve pomposos, elatos, delitiosos,"
            },
            {
                "verse": "Insanos, sevos in fraudibus atque coevos"
            },
            {
                "verse": "Non prope Sansonem, set dirum corde Neronem,"
            },
            {
                "verse": "Non Petrum Simonem, set mundum nempe draconem."
            }
        ],
        [
            {
                "verse": "Nunc referam poma, fructus ubi nobile coma"
            },
            {
                "verse": "Ornatus lucet, qui res cum pondere ducet."
            },
            {
                "verse": "Innumeri cima stat Distributio prima,"
            },
            {
                "verse": "Que sic poma gerit, sic propria cuiqueve querit."
            },
            {
                "verse": "Non sine fit iure quod nomen fit sibi cure"
            },
            {
                "verse": "Huius que rite partitur vel sine lite"
            },
            {
                "verse": "Pondera sudorum vel rerum pacta laborum."
            },
            {
                "verse": "Hec sic sermonem per talem cepit agonem:"
            },
            {
                "verse": "\"Gloria Factori debetur et hec Genitori,"
            },
            {
                "verse": "De cuius vena laudis vox manat amena,"
            },
            {
                "verse": "Obediens cultus et fructus tempore multus."
            },
            {
                "verse": "Est subiectorum doctrina docenda sacrorum,"
            },
            {
                "verse": "Estque sacerdotum, quorum sic vivere votum"
            },
            {
                "verse": "Gnaviter ut discant alii quo vivere gliscant"
            },
            {
                "verse": "Salvifice, pure, docte cum lumine cure."
            },
            {
                "verse": "Parce, Pater rerum, si nuntio carmine verum."
            },
            {
                "verse": "Pace tua fari confido vulnus avari"
            },
            {
                "verse": "Presbiteri: spernunt nec que iudicia cernunt"
            },
            {
                "verse": "Succedunt vere, non qui pugnam tenuere"
            },
            {
                "verse": "Cum pugili mundo possunt obstare profundo."
            },
            {
                "verse": "Non minus est bellum quam Chachi ferre duellum,"
            },
            {
                "verse": "Aut onus Anthei, vel fortis bella Nemei"
            },
            {
                "verse": "Concita personis olim propulsa leonis."
            },
            {
                "verse": "Virgineos vultus video cum pondere cultus"
            },
            {
                "verse": "Et rabiem mentis penitus malefacta ferentis:"
            },
            {
                "verse": "Spelunca tali recubat latro, set vitiali,"
            },
            {
                "verse": "Tetra, non munda, fetenti nempe profunda."
            },
            {
                "verse": "Sunt tria torporis horum mala dampna: doloris"
            },
            {
                "verse": "Infecte vite despectio, nec sine lite"
            },
            {
                "verse": "Spes data pugnandi, causa regnum reparandi."
            },
            {
                "verse": "An narrare vacat, dum tempus gratia placat,"
            },
            {
                "verse": "Quot bona perduntur, dum pigris nexa geruntur?"
            },
            {
                "verse": "Cultus divinus fit multis tunc peregrinus,"
            },
            {
                "verse": "Virtus calcatur, vitium levitatis amatur,"
            },
            {
                "verse": "Non habet ardorem mens, nec rationis honorem,"
            },
            {
                "verse": "Impietas seva facit omnia fulmine leva,"
            },
            {
                "verse": "Dextera vexatur, cum vult bona ferre, ligatur,"
            },
            {
                "verse": "Spretaque maiestas est et comunis honestas,"
            },
            {
                "verse": "Et (cur non plura refero?) tunc nulla figura"
            },
            {
                "verse": "Servat iam morem, cum cure linquit amorem."
            },
            {
                "verse": "Sollicitusque secus regitur, quia non fore cecus"
            },
            {
                "verse": "Vult per torporem, quo perdit deses odorem."
            },
            {
                "verse": "Tunc fert sic secum: \"Mea non sunt conmoda mecum"
            },
            {
                "verse": "Ni vigilando regam, vel tutor eis modo degam\"."
            },
            {
                "verse": "Sollicitus dici valet hic qui nil vel aprici"
            },
            {
                "verse": "Aut oculis grati curat, servando beati"
            },
            {
                "verse": "Muneris inclusam vitam per membraque fusam"
            },
            {
                "verse": "Corporis hanc similem Factori, non Sibi vilem,"
            },
            {
                "verse": "Quam faciat sedem deitatis et ipsius edem."
            },
            {
                "verse": "O te, te gratum, felicem teque beatum,"
            },
            {
                "verse": "Qui capis has curas, animas sine spe perituras"
            },
            {
                "verse": "Tutandi vigili virtute simulque senili"
            },
            {
                "verse": "Doctrina. Cuius stat viribus et status huius"
            },
            {
                "verse": "Orbis et est osus segnes sensus, studiosus,"
            },
            {
                "verse": "Nam videt hiis mentes fieri persepe nocentes,"
            },
            {
                "verse": "Mulus uti calces, et predo per otia falces"
            },
            {
                "verse": "Innovat. Absque mola cure, rubigine sola"
            },
            {
                "verse": "Desidie, pigre qua mentes sunt ubi nigre,"
            },
            {
                "verse": "Ignorando ducem, propriam perdunt quasi lucem:"
            },
            {
                "verse": "Sic in torporis strato perdunt et <in> horis"
            },
            {
                "verse": "Vanis, sive status anime seu ius dominatus,"
            },
            {
                "verse": "Corpus et usurpat regnumque per otia turpat."
            },
            {
                "verse": "Non velut herendo, meditando, quiete sedendo"
            },
            {
                "verse": "Fit anime prudens dos, quam non postea ludens"
            },
            {
                "verse": "Spiritus est nequam, quia legem diligit equam."
            },
            {
                "verse": "Lex petit active vite bacas, quod olive,"
            },
            {
                "verse": "Quas, miserans, gratis opus exhibeat pietatis."
            },
            {
                "verse": "Pessima culparum fit segnities: ea rarum"
            },
            {
                "verse": "Consequitur fructum, set spissum pectore luctum."
            },
            {
                "verse": "Unde Cato fatur, qui mores scisse probatur:"
            },
            {
                "verse": "\"Segnitiem fugito\": non convenit ipsa perito,"
            },
            {
                "verse": "Qui novit rite prout est ignavia vite."
            },
            {
                "verse": "Ergo relinquenda fertur nimis et fugienda"
            },
            {
                "verse": "Segnities deses, que vult fore pectore preses."
            },
            {
                "verse": "Sollicitudo iubet contempni res, ubi nubet"
            },
            {
                "verse": "Post cum merore dementia plena rubore."
            },
            {
                "verse": "Quam bona fert sistra pro ludibus ipsa magistra"
            },
            {
                "verse": "Sollicitudo, bonis pennata probis rationis"
            },
            {
                "verse": "Plumis! Rex Macedo, qui vixit tempore predo,"
            },
            {
                "verse": "Orbe suo magnus reputatus, dapsilis agnus,"
            },
            {
                "verse": "Sollicitis curis quam festinisque figuris"
            },
            {
                "verse": "Pugnarum fregit animos mundique subegit"
            },
            {
                "verse": "Vires, et census fuit arbitrio sibi mensus."
            },
            {
                "verse": "Conmoror hac cura forsan tibi, rex, placitura,"
            },
            {
                "verse": "Hac cura quare potes hac quia res solidare"
            },
            {
                "verse": "Fractas et fragiles, pretiosas reddere viles."
            },
            {
                "verse": "Viles nam care fiunt meritis, vel amare"
            },
            {
                "verse": "Si se prudentes faciunt aut orbe potentes"
            },
            {
                "verse": "Poscere. Laus pulcra torporis none sepulcra,"
            },
            {
                "verse": "In quibus est mortis speties, turbe vice fortis:"
            },
            {
                "verse": "Debilis est visa nec ledere vulnere nisa:"
            },
            {
                "verse": "Cuspide quando ferit, nesciri vulnera querit."
            },
            {
                "verse": "Sollicitumque doli non possunt subdere moli"
            },
            {
                "verse": "Pigritie tali, nec sompno pernitiali."
            },
            {
                "verse": "Cum vigilare bonum fertur, penset pigra donum"
            },
            {
                "verse": "Dormitare mora torpenter qualibet hora:"
            },
            {
                "verse": "Dum dormire petit se curis undique retit."
            },
            {
                "verse": "Omnia tempus habent, set hec otia turpia tabent:"
            },
            {
                "verse": "Sicut aque moras fetentes reddit ad horas"
            },
            {
                "verse": "Multa quies, mentes sic culpa monstrat olentes."
            },
            {
                "verse": "Carcere sicut hebes fit clausus, qui fore debes"
            },
            {
                "verse": "Quisquis ibi multo spatio sine lumine fulto,"
            },
            {
                "verse": "Vere sic nescit studii quicunque quiescit"
            },
            {
                "verse": "Desidia, fructus non expertus fore fluctus,"
            },
            {
                "verse": "Nec bellum pacem, quam confert Marte meracem,"
            },
            {
                "verse": "Ante quidem gustum non novit condere mustum."
            },
            {
                "verse": "Iam genus humanum cum clarum sit bene sanum,"
            },
            {
                "verse": "Mel demens ursus gustare negans, fore rursus"
            },
            {
                "verse": "Credens id plenum mortis vel grande venenum,"
            },
            {
                "verse": "Gustavit tractus per cornua fracta coactus,"
            },
            {
                "verse": "Passus abhinc caude truncari divite laude,"
            },
            {
                "verse": "Ne removeretur dolio quo mel retinetur."
            },
            {
                "verse": "Est hec limaca residens cornuta cloaca,"
            },
            {
                "verse": "Ostendens fragiles turres et robore viles:"
            },
            {
                "verse": "Vertice pingit humum muros, et sirmate fumum:"
            },
            {
                "verse": "Segnitie vermis quasi cecus, set nec inermis,"
            },
            {
                "verse": "Coclea nam tegitur qua vel pro veste potitur,"
            },
            {
                "verse": "Arce vel umbonis tutela forsan agonis."
            },
            {
                "verse": "Hec habet inflatum nimia pinguedine latum"
            },
            {
                "verse": "Ventrem porcinum, guttur set edendo caninum,"
            },
            {
                "verse": "Ac oculos luscos, dentes rubigine fuscos,"
            },
            {
                "verse": "Anseris incessum, testudinis alite sessum:"
            },
            {
                "verse": "Passu (cerne!) redit, post Amphitriona resedit."
            },
            {
                "verse": "Alter sepe via nunc Birria. Carpe talia:"
            },
            {
                "verse": "Quid petit indago? vel quid signavit ymago,"
            },
            {
                "verse": "Et quid hec ducens effectio fingere lucens"
            },
            {
                "verse": "Dogma? Figura pigros quos arguit hic fore nigros"
            },
            {
                "verse": "Instruat: et serves et pectore mox coacerves."
            },
            {
                "verse": "Visne vices horum sentire pares animorum?"
            },
            {
                "verse": "Aures et dentes ad risum sponte volentes"
            },
            {
                "verse": "Maiorum mordent iudicia, cum lue sordent"
            },
            {
                "verse": "Vel paupertatis vel non habite pietatis."
            },
            {
                "verse": "Tunc cernunt metas vivendi seque prophetas"
            },
            {
                "verse": "Constituunt stratis -aiunt- Domini feritatis."
            },
            {
                "verse": "Hii quo tunc ibunt, plus vivere quando nequibunt?"
            },
            {
                "verse": "Ad regnum Sinonis, qui nunc solium Babilonis:"
            },
            {
                "verse": "Fungentur tronis variis regione draconis."
            },
            {
                "verse": "Quesiti quare, quia dedignando iuvare"
            },
            {
                "verse": "Nos exorantes ut vivant atque precantes"
            },
            {
                "verse": "Despiciunt, ergo portabunt crimina tergo"
            },
            {
                "verse": "Tunc visi stulti fuerint ac igne sepulti."
            },
            {
                "verse": "Et mox quesiti: \"Vos cur modo rite periti"
            },
            {
                "verse": "Non ita sudatis studiis rerumque iuvatis?\"."
            },
            {
                "verse": "\"Nos contemplamur\" aiunt \"orando precamur:"
            },
            {
                "verse": "Insompnes multas noctes transimus inultas,"
            },
            {
                "verse": "Spe solante Dei, simul esuriemque diei\"."
            },
            {
                "verse": "Cumque preces dantur quod surgant sive vocantur,"
            },
            {
                "verse": "Se tunc dormire fingunt vel ad astra salire,"
            },
            {
                "verse": "Et nolunt tangi nec tunc rationibus angi;"
            },
            {
                "verse": "Optant laudari, pretio vano pretiari,"
            },
            {
                "verse": "Composito vultu portant habitum sine cultu,"
            },
            {
                "verse": "Qui, nisi noscantur a fructibus, hii reputantur"
            },
            {
                "verse": "Mites ut agni: tamen esse lupi vice magni"
            },
            {
                "verse": "Cultu mendaces set tecta fauce rapaces"
            },
            {
                "verse": "Inveniuntur. Habet genus hoc quod tempore tabet,"
            },
            {
                "verse": "Nostro sub solo, sompne, quos linquere volo"
            },
            {
                "verse": "Servorum pigris stratis, quos impia tigris,"
            },
            {
                "verse": "Invadens morte, non excitat esse cohorte"
            },
            {
                "verse": "Cum bellatorum feriente struem vitiorum."
            },
            {
                "verse": "Unus in illorum fovea tumulatus agrorum"
            },
            {
                "verse": "Birria narratur, conceptio dum recitatur"
            },
            {
                "verse": "Herculis Almene natusque Iovis. Modo vene"
            },
            {
                "verse": "Alterius structos referam, breviterque reductos,"
            },
            {
                "verse": "Exemplo quales Lippus Topi spetiales."
            },
            {
                "verse": "Sompno nectebat, dum pigros perficiebat."
            },
            {
                "verse": "Qui bene torpebat, summe torpere docebat."
            },
            {
                "verse": "\"Noli - dicebat - cito surgere\". Quando volebat,"
            },
            {
                "verse": "Si quem cernebat, perfectum reddere, flebat"
            },
            {
                "verse": "Non fore: \"Te noli, fili, submictere noli"
            },
            {
                "verse": "Tam mdo sudandi: non est tempus vigilandi\";"
            },
            {
                "verse": "Et requiescebat secum thalamoque manebat."
            },
            {
                "verse": "Pignus mictebat temeti solvique petebat"
            },
            {
                "verse": "Mensuram primo surgenti. Stabat in imo"
            },
            {
                "verse": "Lecto letatus Lippus servusque locatus"
            },
            {
                "verse": "Delitiis retis, fraudantis corda quietis."
            },
            {
                "verse": "Lippus surgebat, cum forsan cura petebat,"
            },
            {
                "verse": "Et quasi non flabat vix vestes quando parabat,"
            },
            {
                "verse": "Set permictebat sentiri seque sinebat"
            },
            {
                "verse": "Credi per servum tanto torpore protervum."
            },
            {
                "verse": "Surgere tum visum, servus dirumpere risum,"
            },
            {
                "verse": "Compellebat herum; post prima silentia verum"
            },
            {
                "verse": "Aiebat servus, torporis factus acervus:"
            },
            {
                "verse": "\"Solvere posco merum te: cernis me modo serum"
            },
            {
                "verse": "Esse magis lecto quam te\". Replicando profecto"
            },
            {
                "verse": "Affirmabat item Lippus: \"Nec querere litem"
            },
            {
                "verse": "Expectes: solvam, mea set per dampna revolvam"
            },
            {
                "verse": "Me fore delusum per te, cautum vicis usum"
            },
            {
                "verse": "Huius\". At \"Hah!\" dixit famulus, se quando refixit"
            },
            {
                "verse": "Gaudenti bili prefato stare cubili:"
            },
            {
                "verse": "\"Doctus credebas me fallere, meque volebas"
            },
            {
                "verse": "Solvere mensuram vini, nec spernere curam"
            },
            {
                "verse": "Tam cito surgendi (verum dicebat habendi"
            },
            {
                "verse": "Ius nactus). Queso, sileas de me fore leso."
            },
            {
                "verse": "Hac vice portari vinum fecique parari:"
            },
            {
                "verse": "Nunc bibe\". Prebebat potum quem turba videbat:"
            },
            {
                "verse": "Sic invitari visum voluitque vocari."
            },
            {
                "verse": "Quid valet hoc fari, poterunt docti meditari."
            },
            {
                "verse": "Forsan lectores aliqui sensu graviores:"
            },
            {
                "verse": "\"Hoc leve misceri sententia nec revideri"
            },
            {
                "verse": "Inter libranda debebat velle, locanda"
            },
            {
                "verse": "Sunt ubi matura doctissima factaque pura,"
            },
            {
                "verse": "Et non plena dolis vel risu\". Fineque molis"
            },
            {
                "verse": "Ars respondebit, si dandi tempus habebit:"
            },
            {
                "verse": "Auditum mundum dicet cum demone fundum,"
            },
            {
                "verse": "Fraudis concordem, caro quo pepigit dare sordem:"
            },
            {
                "verse": "Excolit atque fodit bona singula que videt, odit"
            },
            {
                "verse": "Et sotios prodit et se cum crimine rodit."
            },
            {
                "verse": "Ut mors vitetur nec eam ludens imitetur"
            },
            {
                "verse": "Per sua dampna seri, feci tam vilia veri"
            },
            {
                "verse": "Facti. Cum magnis lupus est mixtus velut agnis,"
            },
            {
                "verse": "Non ut perdat eos, set quod caveant Phariseos."
            },
            {
                "verse": "Omnis doctrina de falsa facta farina,"
            },
            {
                "verse": "Si vel formosa videatur sive iocosa,"
            },
            {
                "verse": "Est, est letalis, est (ter dico) vitialis,"
            },
            {
                "verse": "Nam semet ledit, deceptum perdit et edit"
            },
            {
                "verse": "Criminis exemplum stultis, quibus est uti templum."
            },
            {
                "verse": "Stultus forte feret quia: \"Vanis sensibus heret"
            },
            {
                "verse": "Quis putat ut risus teneam: ridet Paradisus!"
            },
            {
                "verse": "Ergo ridendum, non est ridere cavendum."
            },
            {
                "verse": "Cuius mens plangit mea cur consortia tangit,"
            },
            {
                "verse": "Increpitando virum qui iudicium dare dirum"
            },
            {
                "verse": "Audet? Tunc risus ymitatio fert sibi visus\"."
            },
            {
                "verse": "Scire nicchil novit mundo qui ludere vovit"
            },
            {
                "verse": "Tempus, seque gemit post qui se fraude peremit,"
            },
            {
                "verse": "Hanc consectando cum demone sic ymitando,"
            },
            {
                "verse": "Ut velit hic risus mortis. Vite Paradisus"
            },
            {
                "verse": "Gaudia dat vere, que mundus nescit habere,"
            },
            {
                "verse": "Perdens in vanis se tempus dona profanis:"
            },
            {
                "verse": "Multi falluntur, quosdam dum calle secuntur."
            },
            {
                "verse": "\"Docta perge via vera, monstrante Sophia\""
            },
            {
                "verse": "Inquiet auditor sapiens sensusque politor"
            },
            {
                "verse": "Sinceri: \"sanam tulit ars, nec tu quoque vanam"
            },
            {
                "verse": "Doctrinam\". Forma sermocinor hac, quia norma"
            },
            {
                "verse": "Vult ornatorum: sic ars est facta colorum."
            },
            {
                "verse": "\"Cur ego sic spernor vel sic vilissima cernor"
            },
            {
                "verse": "Undique?\" Desidia dixit; \"me cur elegia"
            },
            {
                "verse": "In miseris scribit? Quando peto, cito peribit"
            },
            {
                "verse": "Custos vanorum vigilantia sollicitorum."
            },
            {
                "verse": "Dum volo sopire sensus, clamant ducis ire:"
            },
            {
                "verse": "Ire decet nactum regnum. Vobis ego pactum"
            },
            {
                "verse": "Non feci. Gratis donavit regna creatis"
            },
            {
                "verse": "Mundi Salvator, cuius fuit ante creator."
            },
            {
                "verse": "Cur ego sudare cupiam, vel cur vigilare?"
            },
            {
                "verse": "En: volo dormire. Pereunt qui grande subire"
            },
            {
                "verse": "Molis onus nixi, satagunt post pondere fixi."
            },
            {
                "verse": "Geta precorque cadat, in lapsum, supplico, vadat"
            },
            {
                "verse": "Turbaque que guerre vult libera pondera ferre,"
            },
            {
                "verse": "Nata superborum patienter dura virorum"
            },
            {
                "verse": "Atque tirampnorum, nolo quos nunc dicere quorum"
            },
            {
                "verse": "Credo sacerdotum numerum constare nepotum,"
            },
            {
                "verse": "Et scio quod bullam patres habuere cucullam,"
            },
            {
                "verse": "Et spurce nati sunt postea pontificati,"
            },
            {
                "verse": "Ignari canonum, vivendi vel rationum,"
            },
            {
                "verse": "Nec ducis herrorum cernentes bella malorum."
            },
            {
                "verse": "Et minus ista pecu scit turba resistere specu,"
            },
            {
                "verse": "Cum sit pasta cibis serpentum, sicut et ibis,"
            },
            {
                "verse": "Quam bos aut asinus, rudis et civi peregrinus"
            },
            {
                "verse": "Indus Bondonie, cum nescius est simonie."
            },
            {
                "verse": "Et tamen ignari nunc preficiuntur avari,"
            },
            {
                "verse": "Hoc faciunt, cupidi rapientes pignora nidi"
            },
            {
                "verse": "Non pennata gule, que non parit, ut pote mule."
            },
            {
                "verse": "Lucifer ardorem neglexit, cuius honorem"
            },
            {
                "verse": "Ambivit, cecidit. Se lapsum post ubi vidit,"
            },
            {
                "verse": "Invidus, ut scivit homines huc adire, polivit"
            },
            {
                "verse": "Spicula fraudandi, iugulos gladiosque secandi."
            },
            {
                "verse": "Complevit votum: genus humanum sibi totum"
            },
            {
                "verse": "Seduxit secum ruiturum crimine cecum."
            },
            {
                "verse": "Filius hoc Patris, capiens mox vincula fratris,"
            },
            {
                "verse": "Fratres salvavit, quos sic ardenter amavit,"
            },
            {
                "verse": "Ut dignaretur Dominus quod sic moreretur"
            },
            {
                "verse": "In cruce pro servis ingratis, sepe protervis."
            },
            {
                "verse": "Sic cum solvebat pretium, velut expediebat,"
            },
            {
                "verse": "Contulit et stravit inimicum, qui iugulavit"
            },
            {
                "verse": "Stirpem contemptam pretiique cruore redemptam;"
            },
            {
                "verse": "Vitam cui secum dedit etternam, quia Grecum"
            },
            {
                "verse": "Vultque Palestinum salvum genus atque Latinum."
            },
            {
                "verse": "Segnities stravit quos celum precipitavit"
            },
            {
                "verse": "Et quos fraudavit pomo draco, quando necavit."
            },
            {
                "verse": "Segnities unda submersit cuncta profunda"
            },
            {
                "verse": "Agmina nata soli peccandi dedita moli,"
            },
            {
                "verse": "Et vitulum fecit coluit, quem lexque proiecit,"
            },
            {
                "verse": "Et tabulas frangi fecit, se cedibus angi"
            },
            {
                "verse": "Ac se morderi meruitque siti retineri"
            },
            {
                "verse": "Serpentum seva: sic pigros edidit Eva."
            },
            {
                "verse": "Pigritie pestis nutrivit virus in estis"
            },
            {
                "verse": "Tam Iudeorum, quam cordibus Assiriorum,"
            },
            {
                "verse": "Et Romanorum decus ammissum, quod eorum"
            },
            {
                "verse": "Testatur clerus, modo perdidit omnia, serus:"
            },
            {
                "verse": "Dona Creatoris neglexit, pignus amoris"
            },
            {
                "verse": "Perdidit, ignarus factus, torpens et avarus,"
            },
            {
                "verse": "Elatus, vanus, Symonis cum peste profanus."
            },
            {
                "verse": "Et nisi quod frena Benedictus papa catena"
            },
            {
                "verse": "Cum retinente dedit, qua pestis dira resedit,"
            },
            {
                "verse": "Pulsabat celum blasfemum turbine telum."
            },
            {
                "verse": "Pugnaque cessavit metuens, que ceca patravit"
            },
            {
                "verse": "Illa cupido, pati, iam pauci luce probati"
            },
            {
                "verse": "Stare videbantur constantes, nam trahebantur"
            },
            {
                "verse": "Ambitione foris, que gliscit pondus honoris:"
            },
            {
                "verse": "Cornua gliscebant, cornutos quando videbant."
            },
            {
                "verse": "Sic opus id fictum cessavit per Benedictum,"
            },
            {
                "verse": "Segnitie multo nutritum tempore stulto,"
            },
            {
                "verse": "Consilioque patrum quod erat sub nubibus atrum."
            },
            {
                "verse": "Hec ea sunt poma Ciceronica, que sua Roma"
            },
            {
                "verse": "Eius pometo legit prior, alma, faceto."
            },
            {
                "verse": "Set meliora dedit maioraque, quando resedit"
            },
            {
                "verse": "Consul, tunc turbe romane tutor in Urbe,"
            },
            {
                "verse": "Atque Catilinam solus portare ruinam"
            },
            {
                "verse": "Compulit, armavit patriam, ius continuavit"
            },
            {
                "verse": "Rome, servavit libertatemque locavit"
            },
            {
                "verse": "In solio stabili tunc, iudicioque senili"
            },
            {
                "verse": "Sancti quippe status legum studioque senatus."
            }
        ],
        [
            {
                "verse": "Cetera poma fere virtutes ante dedere"
            },
            {
                "verse": "Precipue septem per trinam dulcia neptem."
            },
            {
                "verse": "En matres alme que dant diademata palme,"
            },
            {
                "verse": "En, hee felices, sancte sunt ac alitrices"
            },
            {
                "verse": "Vite purorum servatricesque piorum."
            },
            {
                "verse": "Prima fides harum spes estque secunda sacrarum,"
            },
            {
                "verse": "Tertia cara nimis dilectio, fervida primis"
            },
            {
                "verse": "Plus satis, ac quarta prudentia doctaque parta."
            },
            {
                "verse": "Set prout implere reliquos facienda docere,"
            },
            {
                "verse": "Iustaque quinta gerens, set fortia sextaque querens,"
            },
            {
                "verse": "Septima mensurat moderamine quod bene durat,"
            },
            {
                "verse": "Vite frumentum velut omnia dona parentum,"
            },
            {
                "verse": "Atque statum mentis sic temperat arte tenentis"
            },
            {
                "verse": "Legis, quod plane pertransit vulnus inane."
            },
            {
                "verse": "Seque iuvant spissim se defensando vicissim."
            },
            {
                "verse": "Unam perfecte capiens, reliquas fore recte"
            },
            {
                "verse": "Secum cognoscat, quarum non rumpere poscat"
            },
            {
                "verse": "Sanctum fervorem nec vel bonitatis amorem:"
            },
            {
                "verse": "Quem bene qui servat, sibi mercedem coacervat."
            }
        ],
        [
            {
                "verse": "Est liber hic certus, quamvis speculo videatur"
            },
            {
                "verse": "Esse coopertus: nam credi vult quod amatur."
            },
            {
                "verse": "Adam firmavit signacula que reseravit"
            },
            {
                "verse": "Septem, rex, Agnus cruce passus vulnera magnus"
            },
            {
                "verse": "Mortis, et huius ego que credens lumine dego,"
            },
            {
                "verse": "Pugno probis armis crucis et certamina parmis"
            },
            {
                "verse": "Vinco, iuvat magnus me semper victor et Agnus."
            },
            {
                "verse": "Hic liber et tela micchi dat qui summa medela"
            },
            {
                "verse": "Est data de celis qui vivit corde fidelis,"
            },
            {
                "verse": "Eius doctrina pereat ne sancta carina."
            },
            {
                "verse": "Ignibus umbonis crux obstat sancta draconis,"
            },
            {
                "verse": "Hoc armata libro, lolium de messeque cribro"
            },
            {
                "verse": "Ac hereses spargo, sic hoc oculata quod Argo"
            },
            {
                "verse": "Plus video clare verum quod oportet amare."
            },
            {
                "verse": "Pestibus insurgo cuius cum posseque purgo"
            },
            {
                "verse": "Fedos languores, animarum sedo labores,"
            },
            {
                "verse": "Huius doctrine regimen, cautela carine,"
            },
            {
                "verse": "Et velum ventos compellens fraude retentos."
            }
        ],
        [
            {
                "verse": "Conmoda plorantur hic perdita, seva domantur"
            },
            {
                "verse": "Pectora, pressorum curantur corda virorum."
            },
            {
                "verse": "Hoc et cunctorum resipiscit plebs miserorum."
            },
            {
                "verse": "Hic telis ictis miseratio sive relictis"
            },
            {
                "verse": "Poscitur atque datur, si iusta precatio fatur."
            },
            {
                "verse": "Hic quod debetur cunctis ratione docetur,"
            },
            {
                "verse": "Panditur et trina radix culpeque ruina."
            },
            {
                "verse": "Hic liber est legum sanctarum, regula regum,"
            },
            {
                "verse": "Dos subiectorum lucis, tutela bonorum,"
            },
            {
                "verse": "Gratia collustrans, nullos in lumine frustrans."
            },
            {
                "verse": "Hic Deus expertus mirabilis est bene certus,"
            },
            {
                "verse": "Intellectivus et spiritus atque dativus,"
            },
            {
                "verse": "Septem namque bona largitur et optima dona."
            },
            {
                "verse": "Mundus monstratur quod sensibilis teneatur"
            },
            {
                "verse": "Et quod sit visus affectandus Paradisus,"
            },
            {
                "verse": "Horridus Infernus ac eius trux Olofernus,"
            },
            {
                "verse": "Magnus et ipse draco cum tristi milite Chaco,"
            },
            {
                "verse": "Ecclesie luna virtus laudabilis, una"
            },
            {
                "verse": "Sola bonis tutis est lucrans regna salutis,"
            },
            {
                "verse": "Et quod dampnatus culpabilis estque reatus"
            },
            {
                "verse": "Una cum culpa perdantur conmoda multa."
            }
        ],
        [
            {
                "verse": "Pro novitate, Fides, ego sic me detego regi,"
            },
            {
                "verse": "Nunc tibi nam legi: nunquam conformia rides."
            }
        ],
        [
            {
                "verse": "Clavis ergo Fides sum celi, qua modo rides,"
            },
            {
                "verse": "Quivis mortalis, quia sumque salus spetialis"
            },
            {
                "verse": "Hoc homo tu mundo tam ceco tamque profundo."
            },
            {
                "verse": "Qui me scruptatur, quod querit, plus vacuatur,"
            },
            {
                "verse": "Et magis unitur vero, quia luce potitur."
            }
        ],
        [
            {
                "verse": "Ecce crucem Domini: partes fugiatis inique"
            },
            {
                "verse": "Fraudis, et oblique dampnate crimine fini."
            },
            {
                "verse": "Vicit namque leo de Iude stirpe polorum"
            },
            {
                "verse": "Et terrenorum regnorum monstra tropheo."
            },
            {
                "verse": "Hac nazarenus Christus crucifixus amore,"
            },
            {
                "verse": "Atque micchi rore dando fuit Ipse serenus."
            },
            {
                "verse": "\"Cessent adverse partes crucis\" imperat \"alme,"
            },
            {
                "verse": "Virtus cui palme donavit vincere per se\"."
            },
            {
                "verse": "Vis dedit ipsa ducis, quia rex est sol quia verus,"
            },
            {
                "verse": "Cunctis sincerus superantis numina lucis."
            },
            {
                "verse": "In virtute Dei crux est victrix pretiosa"
            },
            {
                "verse": "Et rubicunda rosa, pulcerrima res spetiei;"
            },
            {
                "verse": "Sanctificata mere crux est ex corpore Christi,"
            },
            {
                "verse": "Et membris isti decorata potenter et ere"
            },
            {
                "verse": "Eius: adoramus in ea qui morte pependit"
            },
            {
                "verse": "Regem, qui tendit sua brachia quando rogamus."
            },
            {
                "verse": "Voce loquor plebis nunc, crux: nunc, sancta, propina"
            },
            {
                "verse": "Ex ope divina protegmina, quave docebis"
            },
            {
                "verse": "Vim bene pugnare contra Christi ducis hostes,"
            },
            {
                "verse": "Quave necis postes frangamus, eamque necare"
            },
            {
                "verse": "Possimus, noxam vitare, fugare potenter"
            },
            {
                "verse": "Et que dementer ledunt fidei paradoxam."
            },
            {
                "verse": "Discite, Christicole, tam credere, sic operari,"
            },
            {
                "verse": "Cum virtute pari caveatis ut obice mole,"
            },
            {
                "verse": "Que claudit celum (quod crux aperit, sacra clavis)"
            },
            {
                "verse": "Et retinet navis ne transeat hoc mare velum,"
            },
            {
                "verse": "Discatisque crucis per viros esse probatos"
            },
            {
                "verse": "Et fore lucratos etterne gaudia lucis."
            }
        ],
        [
            {
                "verse": "In te speravi, spero, sperabo; locavi"
            },
            {
                "verse": "In te me totam. Non confundar, neque motam"
            },
            {
                "verse": "Ullum tormentum faciet sine te, quia ventum"
            },
            {
                "verse": "Sperno mundanum: tu das animum micchi sanum."
            },
            {
                "verse": "Hereo nam monti, sedeo sine turbine sonti."
            },
            {
                "verse": "Sola silendo precor, placidum quia conficis equor;"
            },
            {
                "verse": "In terra spero vivorum cernere vero"
            },
            {
                "verse": "Munera que donas, bona quos in parte coronas."
            },
            {
                "verse": "Me tu quodque levas supra me, respuo sevas"
            },
            {
                "verse": "Res simul et vanas, indignas atque profanas."
            },
            {
                "verse": "Expecto tecum fore celis. Gratia mecum"
            },
            {
                "verse": "Est tua quave sine metuuntur ubique ruine"
            },
            {
                "verse": "Crudelesque lupe vitiorum. Sic, quia rupe"
            },
            {
                "verse": "Hac sedeo, cedunt nec me nec dedita ledunt"
            },
            {
                "verse": "Agmina. Tutele serveque tue micchi dele"
            },
            {
                "verse": "(Opto!) lupas illas, rapiant ne pacis ovillas."
            },
            {
                "verse": "Tu bonus es custos, quia protegis obice iustos,"
            },
            {
                "verse": "Stirpe rubi regem, quia novit tam bene legem."
            },
            {
                "verse": "Regno siste, bone pastor, sine fraudis agone."
            },
            {
                "verse": "Hoc precor in verbis, quod et obstet ubique superbis,"
            },
            {
                "verse": "Et fac expertum studii purgare Robertum"
            },
            {
                "verse": "Deque suis regnis est quisquis pectore segnis,"
            },
            {
                "verse": "Et spoliant rebus insontes, nocte diebus,"
            },
            {
                "verse": "Equora turbantes et predis orbis ovantes."
            },
            {
                "verse": "Desque statum gnarum constantem Christicolarum"
            },
            {
                "verse": "Plebi cunctorum pacemque tuam reliquorum."
            },
            {
                "verse": "Et quia poscendo prudens fit mensque sedendo,"
            },
            {
                "verse": "Dum solio residet, de sortis turbine ridet,"
            },
            {
                "verse": "Et de felici vultu rex prospera dici"
            },
            {
                "verse": "Curet, ab occultis mundari dat quia multis,"
            },
            {
                "verse": "Idem sincerus, credens quod vernula verus"
            },
            {
                "verse": "Sit sibi laudatus vel iudex iure probatus,"
            },
            {
                "verse": "Officium quisque. Set iniquus, cum sit hoc isque"
            },
            {
                "verse": "Officio positus, nec sit virtute potitus,"
            },
            {
                "verse": "Iustitiam frangit, insontes sepius angit,"
            },
            {
                "verse": "Non est cura mei secum bona, namque diei"
            },
            {
                "verse": "Obvius hic luci vult mundi falsa caduci,"
            },
            {
                "verse": "Non sperat celi, que tu das cuique fideli non"
            },
            {
                "verse": "Qui constans durat, velut in baptismate iurat."
            },
            {
                "verse": "Non sine re certe, rex, hec tibi dico, Roberte:"
            },
            {
                "verse": "Et licet inspectes occultos, rex, rogo, vectes"
            },
            {
                "verse": "Et secretorum regimen, te, scire virorum"
            },
            {
                "verse": "Corda nequis, esse scis diversissima messe:"
            },
            {
                "verse": "Unus letatur rapta se quis saturatur, uno"
            },
            {
                "verse": "Gratius atque pius famis aufert vulnus alius."
            },
            {
                "verse": "Ietro dedit canum seu consilium quoque sanum"
            },
            {
                "verse": "Iam Moysi plebis relevande. Rexque, valebis"
            },
            {
                "verse": "Carpere nunc simile, si non credes fore vile."
            },
            {
                "verse": "Exploratores secretos micte, labores"
            },
            {
                "verse": "Qui gregis inquirant, qui naute per modo girant"
            },
            {
                "verse": "Equora, pretores vicis et regales honores"
            },
            {
                "verse": "Qui teneant, quali spe preficiant spetiali"
            },
            {
                "verse": "Ullos censendis et fidos micte gerendis,"
            },
            {
                "verse": "Et nosces plebis que non prescisse dolebis;"
            },
            {
                "verse": "Nam tua res ista, iam multo munere pista,"
            },
            {
                "verse": "Nunc formidatur quod deteriore trahatur"
            },
            {
                "verse": "Fune nefandorum (quod et absit!) ad antra malorum."
            }
        ],
        [
            {
                "verse": "Credita que speras cum, Spes, iustissima queras"
            },
            {
                "verse": "Munera donabo que gliscis, teque locabo"
            },
            {
                "verse": "Civem post celis sotiam Martis Michaelis"
            },
            {
                "verse": "Principis: ergo mei victoria sis aciei"
            },
            {
                "verse": "Constans que ledit fede que legibus edit"
            },
            {
                "verse": "Vox mea: que poscis faciam, quia poscere noscis."
            }
        ],
        [
            {
                "verse": "Prorsus amore Dei sic ardeo sicut et aurum;"
            },
            {
                "verse": "Cordis flamma mei prout ignibus urere laurum"
            },
            {
                "verse": "Magna solet (mira res!) inconbusta vigere"
            },
            {
                "verse": "Ut rubus, et dira non est: maneo micchi vere:"
            },
            {
                "verse": "Sentio fervorem, spargo redolenter odorem;"
            },
            {
                "verse": "Non mea curo, Dei vel grata Sue faciei;"
            },
            {
                "verse": "Curo confutem, per amorem velle salutem,"
            },
            {
                "verse": "Infirmos cordis vel turpi vulnere sordis."
            },
            {
                "verse": "Nil ago perverse, non emulor, haud gero ficte"
            },
            {
                "verse": "Ac anime merse culpis vel sentibus icte;"
            },
            {
                "verse": "Compatior dulcis sotiis sum seu peregrinis,"
            },
            {
                "verse": "Et spatior sulcis pietatis et obsto ruinis,"
            },
            {
                "verse": "Tutor et insontes, celo crimen miserorum,"
            },
            {
                "verse": "Arguo torpentes clementi voce bonorum,"
            },
            {
                "verse": "Solor et afflictos et sedo pace furentes,"
            },
            {
                "verse": "Ad verum fictos nitor revocare sinentes."
            },
            {
                "verse": "Quisquis nempe caret me nicchil habet, nicchil ergo"
            },
            {
                "verse": "Est; stipulis aret similis. Modo carmina vergo;"
            },
            {
                "verse": "Cum puris tumba moror una; leta, faceta"
            },
            {
                "verse": "Horum secreta sum candida iure columba;"
            },
            {
                "verse": "Et cum versutis gero prudenter comitivam,"
            },
            {
                "verse": "Quamvis convivam patiar me iure salutis."
            },
            {
                "verse": "Sum soror humani generis nutrixque fidelis;"
            },
            {
                "verse": "Nulli crudelis dulcoris do bona sani."
            },
            {
                "verse": "Diligo ferventes ferventius igne; teneri"
            },
            {
                "verse": "Tunc reputo veri quod amici sint recolentes."
            },
            {
                "verse": "Non turbor bellis, carnis velut anxietate,"
            },
            {
                "verse": "Aut infestate languoribus atque procellis ."
            },
            {
                "verse": "Parco vel ignaris vel ut ignotis: veniarum"
            },
            {
                "verse": "Non personarum manet in me lectio naris."
            },
            {
                "verse": "Nec discerno viros qui sint venia meliores,"
            },
            {
                "verse": "Vel plures mores habeant, vel crimine diros,"
            },
            {
                "verse": "Et precor ut mictat lumen Deus hiis radiorum"
            },
            {
                "verse": "Perpetratorum scelerum virusque remictat."
            },
            {
                "verse": "Qui mage pacis egent, veniam festinor, <et> illis"
            },
            {
                "verse": "Do numerum villis, solaminis addo veracis."
            },
            {
                "verse": "Non eget is medico qui sanus scitur iniquus"
            },
            {
                "verse": "Conscius; obliquus eget auxilii, set amico."
            },
            {
                "verse": "Omnibus ut sospes sit quilibet obligor hospes."
            },
            {
                "verse": "Ne perdant salmam, cunctis opis offero palmam."
            },
            {
                "verse": "Pando meum mantum venientibus, est sibi quantum"
            },
            {
                "verse": "Utilis; et poma Tibi, que dedit inclita Roma,"
            },
            {
                "verse": "Factor celestis, resero: fugit ac fera pestis"
            },
            {
                "verse": "Invidie, quare Christum velit omnis amare."
            }
        ],
        [
            {
                "verse": "Spiritus ille Dei sum, qui replevit amore"
            },
            {
                "verse": "Orbem cum rore dulci sancte faciei,"
            },
            {
                "verse": "Nullaque virtutum divinum fert ita numen,"
            },
            {
                "verse": "Sicut ego lumen cordis vitaleque scutum."
            },
            {
                "verse": "Vivus fons ignis, dilectio fervida, donum"
            },
            {
                "verse": "Septenumque bonum collatum nempe benignis;"
            },
            {
                "verse": "Et quia te certe mea non latet ista, Roberte,"
            },
            {
                "verse": "Copia, do finem tecum rogo corde reclinem:"
            },
            {
                "verse": "Surge, leo fortis, qui franges vincula mortis,"
            },
            {
                "verse": "Surge, iuves Ytalos quorum ferit invida talos,"
            },
            {
                "verse": "Et fera lesuris cecis et corda securis;"
            },
            {
                "verse": "Surge secando moras et carpe iuvaminis horas:"
            },
            {
                "verse": "Solum voce vales, vox est que dulcius ales"
            },
            {
                "verse": "Morbos sanabit parereque corda parabit."
            }
        ],
        [
            {
                "verse": "Tempora consultis tria pondero: specto futuris,"
            },
            {
                "verse": "Presens in multis cum preterito rego duris."
            },
            {
                "verse": "Tres precedentes sunt matres suntque sorores"
            },
            {
                "verse": "Nostre fulgentes, et nobis sunt potiores."
            },
            {
                "verse": "Si sentis mecum, sapienter cuncta putabis."
            },
            {
                "verse": "Posse semel tecum contingere nulla negabis,"
            },
            {
                "verse": "Esse vel usque queunt si vel quandoque venire"
            },
            {
                "verse": "Mundi rebus, eunt que possunt sive subire."
            },
            {
                "verse": "Iusta quidem certe non trasgredior ratione:"
            },
            {
                "verse": "Leges experte micchi presunt conditione"
            },
            {
                "verse": "Claraque que per te datur et vis lucida iuris."
            },
            {
                "verse": "Mores adverte quibus ostendorque figuris."
            },
            {
                "verse": "Te speculum video virtutum, numme sacrum,"
            },
            {
                "verse": "Te baculum doceo sanctum meritumque lavacrum:"
            },
            {
                "verse": "Non sine te valeo quicquam discernere recte,"
            },
            {
                "verse": "Tecum nam niteo, pestes cui sunt bene secte."
            },
            {
                "verse": "Inter nos paritas viget hec: intelligo digne"
            },
            {
                "verse": "Que facis, expositas micchi res intelligis. Igne"
            },
            {
                "verse": "Nodus hic ardoris ligat ambos omnibus unus."
            },
            {
                "verse": "Hoc viret ex roris pinguedine fertile munus."
            }
        ],
        [
            {
                "verse": "Omnia credo tibi: nec cor, nec verba nec acta"
            },
            {
                "verse": "Sunt penitus alibi, tua set sequor omnia pacta,"
            },
            {
                "verse": "Dogmata, consilia: secus iniuste gererentur"
            },
            {
                "verse": "Atque forent alia quam cortice multa videntur."
            },
            {
                "verse": "Iudico namque tuo sensu consulta perito"
            },
            {
                "verse": "Ordine precipuo, multo sudore petito."
            },
            {
                "verse": "Cuilibet esse suum reddo ius atque tributum;"
            },
            {
                "verse": "Nolo statum fatuum furiosum ducere nutum."
            }
        ],
        [
            {
                "verse": "Rex, ego sperno pigros, et stantes crimine nigros"
            },
            {
                "verse": "Cerno spe viles sensu stolido pueriles,"
            },
            {
                "verse": "Et nunquam tristor, si vult me ledere pistor."
            },
            {
                "verse": "Fortis et armata sum virtus Marte probata;"
            },
            {
                "verse": "Vilia non curo, set diligo robora, duro"
            },
            {
                "verse": "Exuperare: modo clave pondus grave prodo."
            },
            {
                "verse": "Dextra sum fidens ac ictus pectore ridens:"
            },
            {
                "verse": "Libera sum, leta, dubia nec territa meta;"
            },
            {
                "verse": "Vindictam vere puto vim potuisse tenere;"
            },
            {
                "verse": "Ultam me credo dum captum nec vite ledo"
            },
            {
                "verse": "Ignovisse genus vindicte fert quia tenus."
            },
            {
                "verse": "Aggrediorque palam, non insidias ducis alam"
            },
            {
                "verse": "Et non formido discrimina, mota cupido"
            },
            {
                "verse": "Illorum cordi non est micchi: sepe momordi"
            },
            {
                "verse": "Qui temere bellum gliscunt vel ferre duellum."
            },
            {
                "verse": "Umbonem stantis fortis sic est elefantis,"
            },
            {
                "verse": "Sum quia robusta, gestans, et prelia iusta"
            },
            {
                "verse": "Vincens, infesta tueor set prorsus honesta."
            },
            {
                "verse": "Turpia facta polo sub claro cernere nolo,"
            },
            {
                "verse": "Et genibus flexis maneo, quia turbine nexis"
            },
            {
                "verse": "Succurro presto vel fessis pondere mesto."
            }
        ],
        [
            {
                "verse": "Laudo quidem parce, set parcius utor in arce"
            },
            {
                "verse": "Quem diffamandi vel sub probra feda vocandi."
            },
            {
                "verse": "Mensuro mores, constringo mente dolores,"
            },
            {
                "verse": "Tempero naturam, rem mollio sanguine duram,"
            },
            {
                "verse": "Dirigo rancores ad pacem, sive furores"
            },
            {
                "verse": "Sugo laurino, votum nam suave propino."
            },
            {
                "verse": "Ista soror mecum, sedoque Modestia secum"
            },
            {
                "verse": "En ego, cum lignis furit immanissimus ignis."
            },
            {
                "verse": "Flammas in mentes nimium fervore furentes"
            },
            {
                "verse": "Transeo, tunc iras cum pestes fundere diras"
            },
            {
                "verse": "Aut armare volunt aut cogere fulmina nolunt."
            },
            {
                "verse": "Atque, quiete mea, patientia multa trophea"
            },
            {
                "verse": "Suscipit et fortes conservat pace cohortes."
            },
            {
                "verse": "Cum sine mensura non regnet regia cura,"
            },
            {
                "verse": "Do regimen regnis, ne lex stet nomine segnis"
            },
            {
                "verse": "Fervens, sive nimis, vel celsis raptus et imis."
            },
            {
                "verse": "In medio sedes mea stat virtutis et edes"
            },
            {
                "verse": "In qua sisto forum qua pondero munera morum:"
            },
            {
                "verse": "Palladis exemplo facio: gens nescia templo"
            },
            {
                "verse": "Infelix monstrum proprio sistit, grave rostrum"
            },
            {
                "verse": "Dissimulat pene, culpe dum pondera plene"
            },
            {
                "verse": "Tam gravitate premant, quod cunctis gaudia demant:"
            },
            {
                "verse": "Tum laxat frena vindicte tunc et amena"
            },
            {
                "verse": "Vertit in ignaros casus et pestis amaros."
            }
        ],
        [
            {
                "verse": "Pallas pro certo Iuno sunt nota Roberto"
            },
            {
                "verse": "Regi - fatur ea que fascinat ista Medea -"
            },
            {
                "verse": "Deteriorque Venus. Proles sua postea fenus"
            },
            {
                "verse": "Ex hac usura capiet, micchi crede. Futura"
            },
            {
                "verse": "Laomedontis erunt periuria, que fore querunt"
            },
            {
                "verse": "Ulta sibi pene. Taceas modo, donec habene"
            },
            {
                "verse": "Morum sint fracte Teucrorum sive coacte"
            },
            {
                "verse": "Obsidione. Vide, coniux Iovis, et modo ride."
            },
            {
                "verse": "Ipsa dabit penam, que fecit amore catenam."
            },
            {
                "verse": "Non te reginam decet hanc nec habere ferinam"
            },
            {
                "verse": "Ore voluntatem, set velle piam bonitatem."
            }
        ],
        [
            {
                "verse": "Regius hic natus, deceptus et illaqueatus"
            },
            {
                "verse": "Forma delusus, nunc iudex iuris abusus,"
            },
            {
                "verse": "Arbitrio verso promissis sordeque merso,"
            },
            {
                "verse": "Degenerando probis maioribus, aspice, nobis"
            },
            {
                "verse": "Ex tribus o qualem, rex, eligit. Hanc quia talem"
            },
            {
                "verse": "Se vult, experte rerum, modo multa, Roberte,"
            },
            {
                "verse": "Turba petit censum, meliorem nactaque sensum"
            },
            {
                "verse": "Me precis implorat, votis me numen adorat."
            },
            {
                "verse": "Sic etiam peius subdit livor ferus eius"
            },
            {
                "verse": "Iudicio - Iuno fert indignata - sub uno."
            },
            {
                "verse": "Ista placet vanis lascivis atque profanis:"
            },
            {
                "verse": "Est dilecta Venus libiti puteus quia plenus:"
            },
            {
                "verse": "Estque voluptatis cibus et tamen anxietatis."
            }
        ],
        [
            {
                "verse": "Palladis audite monitus et iussa perite:"
            },
            {
                "verse": "\"Me Paris hoc spernit, quia lumina non bene cernit,"
            },
            {
                "verse": "Et Venerem laudat, que semper eum male fraudat\"."
            }
        ],
        [
            {
                "verse": "Sic Venus affatur Paridi, quod cepta sequatur:"
            },
            {
                "verse": "\"Dulcis nate Paris Priamo, gratissimus aris"
            },
            {
                "verse": "Effectusque meis, ne cures hiis phariseis mit"
            },
            {
                "verse": "Non fore gratus: ero tibi verax munere vero\"."
            }
        ],
        [
            {
                "verse": "Pulcrius hoc pomum tu pulcrior accipe, diva,"
            },
            {
                "verse": "Forme namque domum te censeo, spes mea viva."
            }
        ],
        [
            {
                "verse": "Iste, prout stultus, veri nescit quia cultus"
            },
            {
                "verse": "Debita iura, dedit quod stulta mente resedit"
            },
            {
                "verse": "Pomum vesane, que perdet Pergama vane."
            }
        ],
        [
            {
                "verse": "Deserit arbitrium, spetie spondente decorem,"
            },
            {
                "verse": "Lucis splendorem sive bonum patrium."
            }
        ],
        [
            {
                "verse": "Eccuba, fax natus tuus est Paris, igne ligatus"
            },
            {
                "verse": "Iam Veneris, stratus pedibusque nitore voratus."
            },
            {
                "verse": "Parva fit a norma morum concordia pure"
            },
            {
                "verse": "Vite cum forma: Venus hanc artat sibi dure;"
            },
            {
                "verse": "Quando pudicitiam cernis fore delitiosam,"
            },
            {
                "verse": "Poscere nequitiam credas, decus omne perosam."
            },
            {
                "verse": "Inde placet mecho Spartane cauta rapina,"
            },
            {
                "verse": "Qua resonans echo clamat, fugiente carina."
            },
            {
                "verse": "Conveniunt reges, tunc Aulide fundere iurant"
            },
            {
                "verse": "Per pugne leges Grai que Pergama durant."
            },
            {
                "verse": "Turgent Atride, tumet excita Grecia tota,"
            },
            {
                "verse": "Ardent Pelide cum Mirmidonum face mota."
            },
            {
                "verse": "Gens mendax gliscit Troiam delere superbam,"
            },
            {
                "verse": "Queve dolos discit, set mentem servat acerbam."
            },
            {
                "verse": "Pallas iam pensa vindicte mole pudicis,"
            },
            {
                "verse": "Que fuit offensa, non hanc conmictit amicis:"
            },
            {
                "verse": "Hostes impuros vult hostibus aspera plecti"
            },
            {
                "verse": "Impuris, duros et per fera vincula necti,"
            },
            {
                "verse": "Pergama periuris deleri condita dudum"
            },
            {
                "verse": "Per genus in duris expertum, scit quia crudum."
            },
            {
                "verse": "Ecce: vocor, certe verum quia dico, Roberte,"
            },
            {
                "verse": "Rex, Cassandra: viris amens respondeo diris."
            },
            {
                "verse": "Casibus indoctos facit experientia coctos;"
            },
            {
                "verse": "Expedit errori se conmendare pudori;"
            },
            {
                "verse": "Usque reformetur veri lux et reparetur ."
            },
            {
                "verse": "Si micchi non vultis, vobis, rogo, parcite multis:"
            },
            {
                "verse": "Pena parata silet, mea nunc sententia vilet,"
            },
            {
                "verse": "Et vocor insana, quia nunctio, quando profana"
            },
            {
                "verse": "Facta gerunt penam Frigiis et turbine plenam"
            },
            {
                "verse": "Diro venturam. Mater regina, figuram"
            },
            {
                "verse": "Arguis erroris in me fore. Mota doloris"
            },
            {
                "verse": "Cuspide, non leto vultu, dum vera propheto,"
            },
            {
                "verse": "Vis audire rata dum sint tot prava patrata."
            },
            {
                "verse": "Pro natis caris, queso, ne decipiaris,"
            },
            {
                "verse": "Nec tu virtutem credas tu neve salutem,"
            },
            {
                "verse": "Nec celi rorem tantum dulcoris amorem"
            },
            {
                "verse": "Qui vult, peccatis nondum merore piatis"
            },
            {
                "verse": "Sic indulgeri, nec quaquam lege videri"
            },
            {
                "verse": "Natos astrictos vel cives tam maledictos,"
            },
            {
                "verse": "Dardanide, nemo seducat vos, quia remo"
            },
            {
                "verse": "Navis vestra caret, furie pulsataque paret"
            },
            {
                "verse": "Undosis bellis ponti sevisque procellis."
            },
            {
                "verse": "An mala patratis quo conmoda percipiatis?"
            },
            {
                "verse": "Hoc si credatis, tunc legum iura negatis."
            },
            {
                "verse": "Equore Tyndaridem raptam duxistis, Atridem"
            },
            {
                "verse": "Coniugis invitum viduantes pace maritum."
            },
            {
                "verse": "Credita divina petit ultio castra rapina"
            },
            {
                "verse": "Duci navali, cursu pro divite tali,"
            },
            {
                "verse": "Obsessura decem Troiam, que turgida fecem"
            },
            {
                "verse": "Non vult purgari, nec furto scit satiari,"
            },
            {
                "verse": "Annis, captura cum fraudibus et peritura"
            },
            {
                "verse": "Pene labore doli dure tam dedita moli."
            },
            {
                "verse": "Cernite! Mendaces veniunt punire rapaces."
            },
            {
                "verse": "Non sedet in mente sapientia cauta iuvente:"
            },
            {
                "verse": "Improvisa gerit, libitum cum carpere querit:"
            },
            {
                "verse": "I non quantis finis sceleris replere ruinis"
            },
            {
                "verse": "Hos soleat novit, dum spes mala condere vovit."
            },
            {
                "verse": "O male periuris iam condita Pergama curis,"
            },
            {
                "verse": "Quando carent tutis valida ditione salutis,"
            },
            {
                "verse": "Credere nec curant iussis quibus omnia durant!"
            },
            {
                "verse": "Sic cadet hiis rebus sponsus meus ipse Corebus;"
            },
            {
                "verse": "Eccuba cum Priamo non in certaminis hamo"
            },
            {
                "verse": "Funera natorum primum spectare suorum,"
            },
            {
                "verse": "Me miseram portet ut tam trux pondus oportet,"
            },
            {
                "verse": "Et germanorum me deplorare meorum"
            },
            {
                "verse": "Cedem, me captam, quam servitus agmine raptam"
            },
            {
                "verse": "Detrahat ad mortem per eam quam predico sortem."
            },
            {
                "verse": "At florente coma virtutis semine Roma"
            },
            {
                "verse": "Nostro post surget, probra que mox talia purget."
            },
            {
                "verse": "Purgatis morbis, huius dominabitur orbis,"
            },
            {
                "verse": "Postea marcescet: tunc virtus quando virescet"
            },
            {
                "verse": "Atque fides Christi mundo lucebit, et isti"
            },
            {
                "verse": "Cultus et ardoris fiet virtutis honoris."
            },
            {
                "verse": "Queso, cave, Roma, ne marcescant tua poma"
            },
            {
                "verse": "Intus virtutis ut menia celsa salutis."
            },
            {
                "verse": "Si bene ferveres, zelo, non Marte, caleres."
            },
            {
                "verse": "Te feriente, feris armis que vincere queris"
            },
            {
                "verse": "Te. Dum fervebas virtutibus, ipsa solebas"
            },
            {
                "verse": "Mundum terrere, tibi sub ditione tenere:"
            },
            {
                "verse": "Set nunc, quando videt te scissam pectore, ridet."
            },
            {
                "verse": "Durabit Pratum parens semper tibi gratum:"
            },
            {
                "verse": "Dilige devotum, rex, ipsum pectore totum."
            },
            {
                "verse": "Mictet pavonem tibi, quo capies rationem"
            },
            {
                "verse": "Dignos ornandi doctos virtutis amandi:"
            },
            {
                "verse": "Quam, quamvis noscas, per amorem cernere poscas"
            }
        ],
        [
            {
                "verse": "Hunc tibi pavonem donat, rex, qui Salomonem"
            },
            {
                "verse": "Equiperas mentis donis proprie sapientis,"
            },
            {
                "verse": "Hunc tenerum bellum, coluit qui nuper agellum,"
            },
            {
                "verse": "Ne verum celem tibi, rex, set corde fidelem."
            },
            {
                "verse": "Sit paucis verbis narrat que vita superbis,"
            },
            {
                "verse": "Que nunc prelatis inflatio, pompa paratis"
            },
            {
                "verse": "Ad lucra seva doli, miserorum noxia moli,"
            },
            {
                "verse": "Que nunc caudarum distentio pasta suarum,"
            },
            {
                "verse": "Cetera set linquit, qui singula fecit, ut inquit."
            }
        ],
        [
            {
                "verse": "Hic ego sum pavo, similis mundo quia pravo:"
            },
            {
                "verse": "Esse quidem novi me quod de lumine vovi,"
            },
            {
                "verse": "Sic illustratus oculis Argique necatus"
            },
            {
                "verse": "Qui fuit Alcidi, quos nunquam vivere vidi."
            },
            {
                "verse": "Currum Iunonis fero ductor, voce draconis"
            },
            {
                "verse": "Clamo, latet nido dum coniunx, stulta cupido"
            },
            {
                "verse": "Est mea dira nova sotie que destruit ova."
            },
            {
                "verse": "Glorior at caude specie: tamen ambulo fraude"
            },
            {
                "verse": "Cauti latronis. Visis pedibus, nego donis"
            },
            {
                "verse": "Esse venustatis me pictum vel novitatis,"
            },
            {
                "verse": "Grate vel laude pulcre vel nomine caude."
            },
            {
                "verse": "Sicque, per horrorem, caude postpono decorem"
            },
            {
                "verse": "Quem decerno pedum, nimium quem iudico fedum."
            },
            {
                "verse": "Angelicis pennis vestitus sic ego vernis,"
            },
            {
                "verse": "Cur crudelis here traho iussus pondera, quere."
            },
            {
                "verse": "Sum quotcunque bonis dotatus, vi rationis"
            },
            {
                "verse": "Nector maioris vite fieri melioris."
            },
            {
                "verse": "Ergo trahens stringor donis quibus undique cingor,"
            },
            {
                "verse": "Et caude crines pedibus tunc indico fines;"
            },
            {
                "verse": "Gloria vana cadit cum fraudis nomine vadit"
            },
            {
                "verse": "Que fulgetque, sonis vel rauci voce draconis:"
            },
            {
                "verse": "Tunc caude penne, solium si quando perhenne"
            },
            {
                "verse": "Pensatur finis, flectuntur sepe ruinis."
            },
            {
                "verse": "Sic, auriga fere Iunonis sum quia vere,"
            },
            {
                "verse": "Qua mee prolis puto luxibus obvia solis,"
            },
            {
                "verse": "Ante suum fetum perquiro summere letum."
            },
            {
                "verse": "Tellus, docta parens, ne fetus concidat arens,"
            },
            {
                "verse": "Abscondit semen quod gliscit perdere femen."
            },
            {
                "verse": "Sic ego sum forma que colligitur bona, norma"
            },
            {
                "verse": "Caute vivendi, mundi spetiosa cavendi,"
            },
            {
                "verse": "Nec confidendi rebus; causaque cadendi"
            },
            {
                "verse": "Mundanam formam gero, que dat vivere normam."
            },
            {
                "verse": "Pompis elatos doceo deponere gratos"
            },
            {
                "verse": "Stultitie flores, que diligit orbe colores,"
            },
            {
                "verse": "Et spernit mores rectos fructusque labores;"
            },
            {
                "verse": "Forma superborum sum picta, libido vagorum,"
            },
            {
                "verse": "Et conversorum speculum regimen vel eorum,"
            },
            {
                "verse": "Sum deceptorum signator et umbra suorum,"
            },
            {
                "verse": "Nam gero serpentis caput et cordis sapientis."
            },
            {
                "verse": "Vanis nempe bonis pictique levis rationis"
            },
            {
                "verse": "Pennis pavonis, mundi vocisque draconis,"
            },
            {
                "verse": "Dire Iunonis, modo sunt qui pondus agonis"
            },
            {
                "verse": "Vite latronis credunt vel in ungue leonis."
            }
        ],
        [
            {
                "verse": "Per duo te queso regalia signa, Roberte,"
            },
            {
                "verse": "Aures converte: spatio, rex, pergere queso."
            },
            {
                "verse": "Pascua sunt vite tua signa, fidemque sequenti"
            },
            {
                "verse": "Pabula dant menti, sequitur si signa perite."
            },
            {
                "verse": "Campo celesti sunt aurea lilia: pure"
            },
            {
                "verse": "Lumine, nature sunt reges semper honesti."
            },
            {
                "verse": "Campus uti celum, sunt aurea lilia stelle:"
            },
            {
                "verse": "Sic vestrum velum fert conflua pabula melle."
            },
            {
                "verse": "Aurea pars regis sapientia clara notatur,"
            },
            {
                "verse": "Qua designatur sic observantia legis;"
            },
            {
                "verse": "Flammea pars diram designat legibus iram"
            },
            {
                "verse": "Et pugnam tutam succendia ferre solutam."
            },
            {
                "verse": "Semper ego signa sequar et tua iussa benigna,"
            },
            {
                "verse": "Semper ubi digna secus amnes sunt sua signa,"
            },
            {
                "verse": "Ubere que plena sunt fructu, sunt et amena"
            },
            {
                "verse": "Est ubi septena virtutum vivida vena:"
            },
            {
                "verse": "Alma fides, fortis spes, ardor amore cohortis"
            },
            {
                "verse": "Non metuens mortis, dum pugnat turbine sortis;"
            },
            {
                "verse": "Est ibi lustrato prudentia pectore nato,"
            },
            {
                "verse": "Ingenio lato constantia corde probato,"
            },
            {
                "verse": "Iustitie cultus, omni munimine fulctus,"
            },
            {
                "verse": "Atque modus multus, qui temperat orbe tumultus."
            },
            {
                "verse": "Expectat Roma tua nempe salubria poma"
            },
            {
                "verse": "Virtutumque coma tua sit, cui nobile noma,"
            },
            {
                "verse": "Quo sua nunc crescat virtus et fama virescat,"
            },
            {
                "verse": "Et sic fervescat Latium, quod mox recalescat."
            },
            {
                "verse": "Unica spes gentis Itale, rex, perge, petentis"
            },
            {
                "verse": "Solamen mentis sis, Rome sisque gementis!"
            },
            {
                "verse": "Solamen nescit nisi te, compertaque prescit,"
            },
            {
                "verse": "Unde vigor crescit, dum virtus sede calescit."
            }
        ],
        [
            {
                "verse": "Causa iubet quod sic in equo, rex, stem modo sessor"
            },
            {
                "verse": "Militis armati signis, sum namque professor"
            },
            {
                "verse": "Pratensis, referoque suam sic stando figuram."
            },
            {
                "verse": "Indulge fidei subiecte, respice puram"
            },
            {
                "verse": "Mentem, deflexam tibi semper ubique paratam."
            },
            {
                "verse": "Nam Domino micchi te dominum quia rem fore gratam"
            },
            {
                "verse": "Esse meum noscas micchi pre cunctis. Quia cerno,"
            },
            {
                "verse": "Rex, quia virtutes sequeris, nunquam tua sperno"
            },
            {
                "verse": "Iussa. Precor, dignare preces audire precantis"
            },
            {
                "verse": "Sponte tibi vero fidei zelo famulantis,"
            },
            {
                "verse": "Proque mea tibi matre preces cum supplici mente"
            },
            {
                "verse": "Porrigo, pro Roma genitrice mea modo flente."
            },
            {
                "verse": "Nunc eget ipsa parens tutela nuncque senatus"
            },
            {
                "verse": "Sensato senio, rex, cuius tu trabeatus"
            },
            {
                "verse": "Quondam consul amor, quia sciris Urbe senator:"
            },
            {
                "verse": "Te rogat ut culpe, ne crescat, sis medicator."
            },
            {
                "verse": "Indiget ipsa tui presenti conditione,"
            },
            {
                "verse": "Cum manet ancipiti mentis luctantis agone."
            },
            {
                "verse": "Si virtute tua quam sperat pace fruetur,"
            },
            {
                "verse": "Confidas felix quod te fortuna sequetur,"
            },
            {
                "verse": "Scilicet ipsa Dei que gratia prospera reges"
            },
            {
                "verse": "Sublimat, servat, letatur condere leges."
            },
            {
                "verse": "Sic ego spero quidem: timor hinc orietur in orbe."
            },
            {
                "verse": "O quam discedes longe tu, pessime morbe"
            },
            {
                "verse": "Plene doli! Quantum te falsa putasse pudebit"
            },
            {
                "verse": "Et quam qui sequitur tua pessima vota dolebit!"
            }
        ],
        [
            {
                "verse": "Supplico pro vate qui regia carmina cudit"
            },
            {
                "verse": "Hec tua, que trudit in vincula pro brevitate,"
            },
            {
                "verse": "Exaudire velis que poscit nomine Prati,"
            },
            {
                "verse": "Ut tibi sint grati viventes, rex pie, celis."
            },
            {
                "verse": "Gloria lausque Deo! Tibi, rex, decus inde paratur,"
            },
            {
                "verse": "De tantoque datur ex nunc spes magna tropheo:"
            },
            {
                "verse": "Res facienda levi verborum scito labore."
            },
            {
                "verse": "Iusta salus hore qua poscitur ut mala sevi"
            },
            {
                "verse": "Nunc patrare putent, set formido videantur:"
            },
            {
                "verse": "Ipsa necis dantur sic prelia dum fore nutent,"
            },
            {
                "verse": "Vel, quasi re mira, contingere quod meditantur,"
            },
            {
                "verse": "Unde retardantur ne figant vulnera dira."
            },
            {
                "verse": "Res ea completa sedabit bella vetusta,"
            },
            {
                "verse": "Cumque via iusta reddet conmota quieta."
            },
            {
                "verse": "Non fiunt facile que non in pace petuntur;"
            },
            {
                "verse": "Donaque planguntur senio que iam iuvenile"
            },
            {
                "verse": "Tempus ridebat. Rex, dapsilis et pius esto,"
            },
            {
                "verse": "Ut facias presto, tuus ut pater ipse solebat."
            }
        ],
        [
            {
                "verse": "Sedes etterni Regis modo corde fideli"
            },
            {
                "verse": "Christicolis, quos terra tenet, fore creditur intra"
            },
            {
                "verse": "Celum empirium, sic invisibilis usque"
            },
            {
                "verse": "Quod mortalis homo spolietur, spiritus inde"
            },
            {
                "verse": "Liber eat sursum. Verum iam dote beati"
            },
            {
                "verse": "Lucis perpetue, deitatem nempe videntes"
            },
            {
                "verse": "Atque Dei tronum, non expectant nisi surgant"
            },
            {
                "verse": "Quod sua quotque iacent nunc mortua corpora viva."
            },
            {
                "verse": "Sedis apostolice speties signatur ab illa,"
            },
            {
                "verse": "Ac tua, rex, vere quoquam formatur ab ista,"
            },
            {
                "verse": "Non mediante tuum regnum donatur ab ipsa."
            },
            {
                "verse": "Ergo potes Summum precibus deposcere tute"
            },
            {
                "verse": "Et debes etiam, quia visque sapisque perite."
            },
            {
                "verse": "Pontificem secura valet meritoria vita"
            },
            {
                "verse": "Exorare Deum, sic matrem filius insons,"
            },
            {
                "verse": "Sic dominum servus reverens et corde piato."
            },
            {
                "verse": "Mundus opusque gerens purum, tibi supplico, princeps,"
            },
            {
                "verse": "Devote reverensque precor, bonitatis amice,"
            },
            {
                "verse": "Sanguinis egregii, set precipue peritorum"
            },
            {
                "verse": "Semper amatorem, generosum postulo vultum"
            },
            {
                "verse": "Ac animum nitidum, digneris ut ipse iuvare"
            },
            {
                "verse": "Hoc opus hocque pium studium virtute magistra"
            },
            {
                "verse": "Illustrante tuum cor sancta luce benignum."
            },
            {
                "verse": "Rex, aperire volam tunc solis auribus alme"
            },
            {
                "verse": "Maiestatis ego propriis quandoque retectum."
            },
            {
                "verse": "Repperit invidie merens obstacula seve"
            },
            {
                "verse": "Et stetit hucusque res imperfecta, dolore"
            },
            {
                "verse": "Non sine multiplici populi Pratensis, et usque"
            },
            {
                "verse": "Nunc tenuit tacito super ore silentia muta."
            },
            {
                "verse": "Sicque pium dormivit opus per tempora cuncta"
            },
            {
                "verse": "Pene Iohannis, humi qui pridem castra reliquit,"
            },
            {
                "verse": "Pontificis quondam summi, quo cepta fuerunt"
            },
            {
                "verse": "Eius cesarei fini primordia pastor"
            },
            {
                "verse": "Speratoque, dolo sic impediente maligno:"
            },
            {
                "verse": "Per te speratur felicem summere finem."
            },
            {
                "verse": "O regum penitus mens invictissima, que non"
            },
            {
                "verse": "Frangitur adversis, nunquam corrupta secundis,"
            },
            {
                "verse": "Quam Deus etternis post maxima tempora donis"
            },
            {
                "verse": "Impleat, atque bonis faciat gaudere beatis"
            },
            {
                "verse": "Secum, qui semper vivit regnatque Deusque"
            },
            {
                "verse": "Secula cuncta regit rex infinita, manetque"
            },
            {
                "verse": "Inclitus et vere laudabilis omnibus. Amen."
            }
        ],
        [
            {
                "verse": "Tres sumus et mores donamus fonte sorores:"
            },
            {
                "verse": "Primaque nature do munera, do geniture;"
            },
            {
                "verse": "Dono secunda viam lucis legisque sophyam;"
            },
            {
                "verse": "Tertia sudores ego patior atque labores,"
            },
            {
                "verse": "Ac operum latrix sum consors atque paratrix."
            },
            {
                "verse": "Nos simul oramus, nos te, pie rexque, rogamus"
            },
            {
                "verse": "Ut, sicut dona meruit tua digna corona"
            },
            {
                "verse": "Nostro fonte boni, que manamus tibi doni"
            },
            {
                "verse": "Copia, sit vite regnum durabile, mite."
            },
            {
                "verse": "Post hoc celorum fons est, ubi nempe bonorum"
            },
            {
                "verse": "Cuique (scias!) nostrum nomen dat gratia. Rostrum"
            },
            {
                "verse": "Nullum formamus rapiendi. Si capiamus,"
            },
            {
                "verse": "Duplum tunc gratis damus aut plus sepe. Beatis"
            },
            {
                "verse": "Centuplicamus idem semper prout omnia pridem."
            },
            {
                "verse": "Virginee celle sumus ut nudeque puelle"
            },
            {
                "verse": "Pure donamus, data set non improperamus."
            },
            {
                "verse": "Nos expectamus quod eis quid percipiamus"
            },
            {
                "verse": "Gratis manamus gratissima. Reddere stamus"
            },
            {
                "verse": "Prompte, rex, ergo, quia nunquam munera tergo"
            },
            {
                "verse": "Respicimus. Gratum fac donum sepe rogatum"
            },
            {
                "verse": "Nostro mantello, sicut legis ipse libello."
            },
            {
                "verse": "Hic est qui celat, qui delet crimina, velat"
            },
            {
                "verse": "Et virtute pia qui replet corda sophya."
            },
            {
                "verse": "Tecum que stamus, nobiscum velle rogamus,"
            },
            {
                "verse": "Per nostrum rorem, quesite pacis amorem."
            },
            {
                "verse": "Hoc ope virtutis fiet, rex, scito, Roberte,"
            },
            {
                "verse": "Nostre sicque tue. Cito fac opus utile certe."
            }
        ],
        [
            {
                "verse": "Iuno, Venus, Pallas non sunt nisi nomina nostra;"
            },
            {
                "verse": "Et quamvis fallas stultos, o mors, tua rostra"
            },
            {
                "verse": "Cum sapiente fera concordia, tu pasiphea"
            },
            {
                "verse": "Vitaque set vera, Venus est fedis pharisea."
            },
            {
                "verse": "Est natura parens eadem dea que bona Iuno,"
            },
            {
                "verse": "Paupertate carens. Trivio sumus ergo sub uno."
            },
            {
                "verse": "Tres sumus atque novem nobis dant nomina Muse,"
            },
            {
                "verse": "Que dixere Iovem patrem mendacibus use,"
            },
            {
                "verse": "Et totidem docti tribuunt quia verba Latini"
            },
            {
                "verse": "Non subsunt nocti. Noscentes que via fini,"
            },
            {
                "verse": "Et que vita parat reditum, que lux mage certa,"
            },
            {
                "verse": "At que litus arat gens que sit arare diserta,"
            },
            {
                "verse": "Quisquis nos spernit fugimus: spernentis amorem"
            },
            {
                "verse": "Nolumus, ac cernit nos secum si quis honorem"
            },
            {
                "verse": "Nostrum servat, habet tres qui bene diligit unam"
            },
            {
                "verse": "Omnes, nec tabet culpis colit ut pote prunam,"
            },
            {
                "verse": "Ut metat ex arvis segetes ipsius opimas"
            },
            {
                "verse": "Expensis parvis et dotes semine primas."
            },
            {
                "verse": "Nostrum semen amat studiosos nempe colonos,"
            },
            {
                "verse": "Pigros diffamat vel fraudes fingere pronos."
            },
            {
                "verse": "Verbis bis nonis crebro tres ergo vocamur,"
            },
            {
                "verse": "Sic totidem donis dignos ditare probamur."
            }
        ],
        [
            {
                "verse": "Nos reseramus dona superna paramus et horas"
            },
            {
                "verse": "Regis, amamus tamque moderna proutque decoras"
            },
            {
                "verse": "Eius honoris opes meliores, sunt quia regum."
            },
            {
                "verse": "Sunt sua roris munera. Flores ordine legum"
            },
            {
                "verse": "Nos aperimus et hostia Musis artibus ortum,"
            },
            {
                "verse": "Quando velimus turbine trusis pandere portum"
            },
            {
                "verse": "Sunt ubi pendula fulvaque ramis aurea poma."
            },
            {
                "verse": "Pectora credula non data damis, quas proba Roma"
            },
            {
                "verse": "Non capiebat, ferre merentur habere tenere."
            },
            {
                "verse": "Iam fore flebat plebs: sine dentur hec ergo"
            },
            {
                "verse": "Fecimus Herculis esse vigorem fortis agonis,"
            },
            {
                "verse": "Ut vada presulis acta soporem mente draconis."
            }
        ],
        [
            {
                "verse": "Promeret ingressum cunctis, qui pondere fessum"
            },
            {
                "verse": "Ire timent unus quo gestit summus et imus."
            },
            {
                "verse": "Secum servari cunctos volumusque locari"
            },
            {
                "verse": "Sede sua firma; nam mundi mobile sirma"
            },
            {
                "verse": "Ducitur huc illo, nocet et quandoque pupillo"
            },
            {
                "verse": "Et vidue. Quare, quia nescit pressa iuvare,"
            },
            {
                "verse": "Nec scit perflare, set gliscit ad alta volare,"
            },
            {
                "verse": "Non sequimur manes, nec amamus prorsus inanes"
            },
            {
                "verse": "Pompas fallaces et turbas voce fugaces"
            },
            {
                "verse": "Ventosa. Stamus secum quos lucis amamus"
            },
            {
                "verse": "Recti factores; hiis accumulamus honores,"
            },
            {
                "verse": "Hos exaltamus homines ita iustificamus."
            }
        ],
        [
            {
                "verse": "Dona superna Dei sunt visio tam faciei,"
            },
            {
                "verse": "Quam cibus ardoris qui semper crescit amoris"
            },
            {
                "verse": "Flammis perfecti. Sunt gaudia perque refecti:"
            },
            {
                "verse": "Nunquam turbantur nec eis unquam satiantur,"
            },
            {
                "verse": "Sunt sine mistura meroris, sunt sine cura,"
            },
            {
                "verse": "Defectuque sine quoquam, qula sunt sine fine."
            },
            {
                "verse": "Plena, saporosa, numero sine, delitiosa"
            },
            {
                "verse": "Sunt ibi cuncta bona que gliscunt agmina dona."
            },
            {
                "verse": "Arbor hec est orti, que non stat subdita morti,"
            },
            {
                "verse": "Nam lignum vite fertur fore quippe perite:"
            },
            {
                "verse": "Hoc nunquam moritur, set ob id super astra venitur,"
            },
            {
                "verse": "Et secus hanc fontes quos fundunt culmine montes:"
            },
            {
                "verse": "Sunt nitidi, lacti similes dulcedine, nacti"
            },
            {
                "verse": "Celestem rorem seu salvificumque saporem,"
            },
            {
                "verse": "Potus regales quos nosti, rex, spetiales."
            },
            {
                "verse": "Poma set hec cima sunt optima nataque prima:"
            },
            {
                "verse": "Iustitie frenum, pomum de robore plenum,"
            },
            {
                "verse": "Est regimen rerum pondusque iugumque severum;"
            },
            {
                "verse": "Notio divina super aurea poma polina"
            },
            {
                "verse": "Estque plus lucet, que sursum vivere ducet,"
            },
            {
                "verse": "Pomum set clemens quod cor prohibet fore demens,"
            },
            {
                "verse": "Auro formatur, superare metalla probatur,"
            },
            {
                "verse": "Pomum nature vitalis, vis geniture:"
            },
            {
                "verse": "Quo quis ditatur, scit opus quod et hec operatur;"
            },
            {
                "verse": "Doctrine splendens pomum docet omnia tendens,"
            },
            {
                "verse": "Lucem scripture movet, urbis iura future:"
            },
            {
                "verse": "Hoc miserens miseris pomum succurrit egrotis,"
            },
            {
                "verse": "Auxiliis veris prodest, solamine, votis."
            },
            {
                "verse": "Istud habet pomum verissima dona saporis"
            },
            {
                "verse": "Et, pandendo domum, veri tenet ardua roris."
            },
            {
                "verse": "Ignem fervoris video, sapientis amoris,"
            },
            {
                "verse": "Pomum dulcorum plenum celique saporum,"
            },
            {
                "verse": "In quo maiestas, in quo divina potestas"
            },
            {
                "verse": "Et bonitas, eius sapientia, nobilis eius"
            },
            {
                "verse": "Virtus et fortis, que frangit vincula mortis."
            },
            {
                "verse": "Et video dona septem, ne crimina prona"
            },
            {
                "verse": "Obsint ignavis, inconsultis neque pravis."
            },
            {
                "verse": "Vite nempe domum tu delectabile pomum."
            },
            {
                "verse": "Hoc plenum sucis, plenum pinguedine lucis,"
            },
            {
                "verse": "Hoc resident partes, hoc omnis orbis et artes."
            },
            {
                "verse": "Hoc video flumen, manareque mentis acumen,"
            },
            {
                "verse": "Inde viis morum legiones atque bonorum"
            },
            {
                "verse": "Duci sermones, varias sicut rationes,"
            },
            {
                "verse": "Hec quoque septena bona sunt virtutis amena."
            }
        ],
        [
            {
                "verse": "Hoc est Francorum diadema senile decorum,"
            },
            {
                "verse": "Hoc Iudeorum sanctum decus et Siculorum,"
            },
            {
                "verse": "Hoc Navarrenses decorat, regit, artat et enses,"
            },
            {
                "verse": "Cogitur hoc ensis regaliter Ungariensis."
            }
        ],
        [
            {
                "verse": "Radix vitalis, humili tellure virescens,"
            },
            {
                "verse": "Est hec, absque malis virtutum margine crescens."
            }
        ],
        [
            {
                "verse": "Una salus Italis hec est et spes spetialis:"
            },
            {
                "verse": "Hec est quam digna redolenti fronte benigna"
            },
            {
                "verse": "Ierusalem regis hec Sicilieque corona!"
            },
            {
                "verse": "Docta persona decoratur divite legis"
            },
            {
                "verse": "Luce, peritorum speculo veroque bonorum."
            }
        ],
        [
            {
                "verse": "Hec est Francorum dans laurea dona proborum,"
            },
            {
                "verse": "Sunt ubi doctorum meliorum vasa sacrorum."
            },
            {
                "verse": "Radix, rexque bone, vis prima tueque corone"
            },
            {
                "verse": "Fulget in hac morum prout experientia, quorum"
            },
            {
                "verse": "Virtus est florum redolentia summa piorum."
            }
        ],
        [
            {
                "verse": "Navarre clarum diadema creatur in isto"
            },
            {
                "verse": "Germine, quod Christo placet horrens fictile rarum."
            },
            {
                "verse": "Fictile vas Gallis non est gratum, neque callis"
            },
            {
                "verse": "Ambiguus, festas res dat sibi dulcis honestas."
            }
        ],
        [
            {
                "verse": "Ungarie sertum genuit que ventre Robertum"
            },
            {
                "verse": "Proles, que regem meruit quo noscere legem"
            },
            {
                "verse": "Posset et hoc venas et regni sciret habenas,"
            },
            {
                "verse": "Ferrea virga domat reliquis quos vivere promat."
            }
        ],
        [
            {
                "verse": "Arbore Gallorum creverunt quatuor iste,"
            },
            {
                "verse": "Que tibi sint, Christe, servate luce piorum,"
            },
            {
                "verse": "Regum persone, sicut scis, sede beata"
            },
            {
                "verse": "A virtute data, pretiose nempe corone."
            }
        ],
        [
            {
                "verse": "Omnipotens potentia etterne maiestatis,"
            },
            {
                "verse": "Tu, Deus, sapientia superne veritatis,"
            },
            {
                "verse": "Et ardens diligentia interne bonitatis,"
            },
            {
                "verse": "Virtus, beatitudo thesaurus gratiarum,"
            },
            {
                "verse": "Inmensa plenitudo, vultus delitiarum,"
            },
            {
                "verse": "Et summa pulcritudo sublimium formarum,"
            },
            {
                "verse": "Lumen a quo descendit omnis intelligentia,"
            },
            {
                "verse": "Et mea, que ostendit omnis que fert scientia,"
            },
            {
                "verse": "Per me quicquid accendit a tua refulgentia:"
            },
            {
                "verse": "Digneris quare, lux nunc fulgora creatrix,"
            },
            {
                "verse": "Et rerum satrix mirabilis alma, beare"
            },
            {
                "verse": "Vota precum, quarum scis esse fidelia digna,"
            },
            {
                "verse": "Iustitie signa, nostri documenta, tuarum."
            },
            {
                "verse": "Protege personas regales, aurea prolem"
            },
            {
                "verse": "Lilia, ne molem subeant, horumque coronas."
            },
            {
                "verse": "Felices sistant fac, quesumus, utque polorum"
            },
            {
                "verse": "Rectores illorum, quia, que mala demonis instant,"
            },
            {
                "verse": "Te sine conatur proba queque scientia frustra"
            },
            {
                "verse": "Vincere per lustra contra si cuncta feratur."
            },
            {
                "verse": "Audi, summe Pater, te deprecor, aspice natas"
            },
            {
                "verse": "Nocti pene datas, ego quarum sum pia mater."
            },
            {
                "verse": "Mundus agit fraudes; fantastica dicor ab illo,"
            },
            {
                "verse": "Eius vexillo recipit versutia laudes."
            }
        ],
        [
            {
                "verse": "Rex, precor audiri, dignissime, si placet: ergo"
            },
            {
                "verse": "Dignetur miri cordis dare lux pigra tergo"
            },
            {
                "verse": "Otia regalis, nec tedeat ista referri"
            },
            {
                "verse": "Te, mala nam verri cupiunt culpe latialis."
            },
            {
                "verse": "Hec sunt verba pie zelantis vera Sophye."
            }
        ],
        [
            {
                "verse": "Nutrix illa pia sum, celi phylosophya"
            },
            {
                "verse": "Cardine que veni; do fontis pocula pleni;"
            },
            {
                "verse": "Atque facultates omnes de me bonitates"
            },
            {
                "verse": "Ceperunt. Lucis ego sum sapientia, sucis"
            },
            {
                "verse": "Dives virtutis et plena medela salutis."
            },
            {
                "verse": "Non de ponte cadit qui mecum preduce vadit,"
            },
            {
                "verse": "Non manet in tenebris, nec vanis ire salebris"
            },
            {
                "verse": "Appetit errores, vitat spernitque colores"
            },
            {
                "verse": "Fallaces mundi, qui sunt speties pereundi."
            },
            {
                "verse": "Est doctrina mea que dat duranda trophea,"
            },
            {
                "verse": "Etterne vite salvandis dico: \"Venite\"."
            }
        ],
        [
            {
                "verse": "Rex, quia me certe semper cum corde, Roberte,"
            },
            {
                "verse": "Zelasti, per te faceres ut cuncta diserte,"
            },
            {
                "verse": "Sum manifesta: meam reseravi clave plateam,"
            },
            {
                "verse": "Sunt ubi que per eam scis devicisse Medeam,"
            },
            {
                "verse": "Nec Pasiphe regis in montibus errat, et Egis"
            },
            {
                "verse": "Non secura gregis sequitur divortia legis."
            },
            {
                "verse": "Scis, rex, nature secretaque dogmata pure,"
            },
            {
                "verse": "Iuraque censure, nam diligis inclita iure,"
            },
            {
                "verse": "Te quia cognoscis, iuste te vivere poscis;"
            },
            {
                "verse": "Parvis ignoscis et eos bene ducere noscis,"
            },
            {
                "verse": "Nec vitiis tacta tua mensque domestica facta,"
            },
            {
                "verse": "Et regni pacta non linquis crimine fracta,"
            },
            {
                "verse": "Vitam visque piam sequeris me phylosophyam,"
            },
            {
                "verse": "Per tutamque viam reples novitate Taliam."
            },
            {
                "verse": "Virtutum mores operaris, rex, meliores,"
            },
            {
                "verse": "Ipsis nam flores, ipsis producis odores,"
            },
            {
                "verse": "Et penetras mecum celos, ego sum quia tecum;"
            },
            {
                "verse": "Mundum scis cecum, nec vis te perdere secum."
            },
            {
                "verse": "Ergo, cum veri delector solis haberi,"
            },
            {
                "verse": "Nosceri huius heri, dum noscas iussa teneri"
            },
            {
                "verse": "Esse decens, mentis quia sunt sacra vota iubentis."
            },
            {
                "verse": "Huic operi, Christi quod de radiis didicisti,"
            },
            {
                "verse": "Mundo viventis, celestia dona docentis,"
            },
            {
                "verse": "Crimine pro tristi purgando, subdidit isti"
            },
            {
                "verse": "Temporis altari cruce fixum sacrificari."
            },
            {
                "verse": "Hac decet armari cor regis, scis, ut amari"
            },
            {
                "verse": "Possit; at armatur tunc, rex, et dignus amatur,"
            },
            {
                "verse": "Dum consolatur mestos ac auxiliatur"
            },
            {
                "verse": "Infirmis. Certe languor, rex. iste, Roberte"
            },
            {
                "verse": "Inclite, comperte pestis patet: Urbis inerte"
            },
            {
                "verse": "Desidia, quorum nocet in pietate pigrorum"
            },
            {
                "verse": "Torpor pastorum seu trux cautela malorum."
            },
            {
                "verse": "Supple, queso, vices neglectas, res alitrices,"
            },
            {
                "verse": "Rex, infelices guerre iace nunc neque trices."
            }
        ],
        [
            {
                "verse": "Ego sum descripta merito tripliciter"
            },
            {
                "verse": "Atque circunscripta debito feliciter,"
            },
            {
                "verse": "Purgo nam delicta que nocent atrociter"
            },
            {
                "verse": "Et doceo dicta que prosunt veraciter;"
            },
            {
                "verse": "Docens, naturalia detego secreta,"
            },
            {
                "verse": "Factaque moralia sancta et faceta,"
            },
            {
                "verse": "Et rationalia rerum artis leta,"
            },
            {
                "verse": "Ac spiritualia, quorum non est meta."
            },
            {
                "verse": "Virtus fit purgata sordibus et vitiis,"
            },
            {
                "verse": "Lux est vacuata tenebris exitiis:"
            },
            {
                "verse": "Cerno cum mundata esse cunctis noxiis,"
            },
            {
                "verse": "Curanda mox grata sunt cunctis delitiis."
            },
            {
                "verse": "Stimulo purgari monstro conscientie:"
            },
            {
                "verse": "Iste qui sanari vult se negligentie"
            },
            {
                "verse": "Sompno piget stari, nec concupiscentie"
            },
            {
                "verse": "Neque vi armari sinat se nequitie."
            },
            {
                "verse": "En: illustro mentes intellectus radiis:"
            },
            {
                "verse": "Sint amissa flentes virtutis remediis,"
            },
            {
                "verse": "Dimissa censentes Domini presidiis,"
            },
            {
                "verse": "Promissa querentes plena summis gaudiis."
            },
            {
                "verse": "Et inflammo cordis arcem cum igniculis"
            },
            {
                "verse": "Meis ultra sordis, ne sit locus maculis"
            },
            {
                "verse": "Cuiusquam discordis litis sive iaculis,"
            },
            {
                "verse": "Set domus concordis pacis claris oculis."
            },
            {
                "verse": "Meditari bona doceo set animas,"
            },
            {
                "verse": "Et orare dona delitias intimas:"
            },
            {
                "verse": "Contemplandi prona lux fit opes optimas,"
            },
            {
                "verse": "Que capit persona nuptias legiptimas."
            },
            {
                "verse": "Anima unitur Deo nam altissimo,"
            },
            {
                "verse": "Cum pura sentitur a Sapientissimo:"
            },
            {
                "verse": "Iubilus auditur osculo dulcissimo"
            },
            {
                "verse": "Cum sponso potitur suo suavissimo."
            },
            {
                "verse": "Dum hic osculatur oris sui osculo,"
            },
            {
                "verse": "Sponsa delectatur ylari oraculo"
            },
            {
                "verse": "Quo eam solatur sponsus quem in speculo"
            },
            {
                "verse": "Cernit, dum moratur carnis habitaculo."
            },
            {
                "verse": "Resoluta domo, carnea fit visio"
            },
            {
                "verse": "Certa: tunc est homo alter in hospitio"
            },
            {
                "verse": "Dei, atque pomo fruitur propitio."
            },
            {
                "verse": "Hec que tibi promo sunt inmensa pretio."
            },
            {
                "verse": "Set tu bene nosti esse vera certe:"
            },
            {
                "verse": "Ideo scis hosti non grata, Roberte,"
            },
            {
                "verse": "Neque viri pesti dulcia inerte,"
            },
            {
                "verse": "Cuius sensus testi flamme sunt aperte."
            }
        ],
        [
            {
                "verse": "Ut Deus nos impleat rore qui redoleat et virtute poscimus;"
            },
            {
                "verse": "Liberales celitus Artes nos et penitus illustret te petimus,"
            },
            {
                "verse": "Rex Roberte inclite, sede firmet divite celi, sicut gliscimus."
            },
            {
                "verse": "A Nos docemus; cortice scribimus et codice quorum sensum tegimus;"
            },
            {
                "verse": "Intellectus alius, et munus est melius latens quod intendimus."
            },
            {
                "verse": "Quod iubemus congruum est opus precipuum salutis quam struimus."
            },
            {
                "verse": "Veritatis metodos, quam per locos synodos perque tot inquirimus,"
            },
            {
                "verse": "Fons est divi luminis bonus atque numinis, quem scis quod est optimus:"
            },
            {
                "verse": "Ornatus purpureus verbis, sensus aureus et flos venustissimus"
            },
            {
                "verse": "Quod depingi volumus, et tam docte quesumus, mores sunt quos canimus."
            },
            {
                "verse": "Hoc est illud trivium per quod ad quadruvium veniri promictimus."
            },
            {
                "verse": "In hoc credens, fidei virtus, quam etherei supra globum novimus"
            },
            {
                "verse": "Orbis fore, discitur, que viris paciscitur vitam quam proponimus:"
            },
            {
                "verse": "Spes est beatificans illos ac magnificans dignos quos docuimus."
            },
            {
                "verse": "In hoc ardet caritas a qua omnis bonitas quod emanat dicimus."
            },
            {
                "verse": "Hoc in sancto trivio qui pergit, non devio falli quemquam credimus,"
            },
            {
                "verse": "Si quadruvialibus metis, hoc est talibus utatur quas scribimus."
            },
            {
                "verse": "Mensuret se scilicet, nec se tectis implicet que Deo relinquimus."
            },
            {
                "verse": "Sibi dona numeret data, quibus superet hostem, qui est pessimus."
            },
            {
                "verse": "Hoc est: beneficia Dei multiplicia computans, gratissimus"
            },
            {
                "verse": "Si vult esse (villicus quorum sit munificus, inspiratus, dextimus)"
            },
            {
                "verse": "Laudet dulci musica opera mirifica cantor devotissimus,"
            },
            {
                "verse": "Que fecit ex nicchilo et cum mentis iubilo que regit Altissimus."
            },
            {
                "verse": "Hec est consonantia per quam fit instantia ut Deus mitissimus"
            },
            {
                "verse": "Culpis mox indulgeat: inde cor revigeat, et ros amenissimus,"
            },
            {
                "verse": "Superna dum sidera planetarum federa connexa fixissimus"
            },
            {
                "verse": "Intuetur, debitum solvat sibi creditum, legi subiectissimus"
            },
            {
                "verse": ":Firmamenti obvius, carnis sue vilius munus ut probissimus"
            },
            {
                "verse": "Cogens menti subdere, per quam debet vivere, ut donet sanctissimus."
            },
            {
                "verse": "Firmamentum rapitur atque semper volvitur in occasum infimus."
            },
            {
                "verse": "Est et ater Tartarus ac tyrampnus barbarus, ubi trux nequissimus"
            },
            {
                "verse": "Astra secum devehit, set ad ortum revehit ductor stabilissimus."
            },
            {
                "verse": "Virtutes contrarie circulis stant varie, cetus constantissimus,"
            },
            {
                "verse": "Ut refrenent impetum, ne pervertat temetum que fons fert dulcissimus."
            },
            {
                "verse": "Id exemplum lucidum creaturis placidum prodesse confidimus."
            },
            {
                "verse": "Set qui dant iudicium in suum supplicium falsum, nos negligimus:"
            },
            {
                "verse": "Hii ferunt que nesciunt, nec consulta faciunt que sensus vult intimus."
            },
            {
                "verse": "Istud fert quadruvii nostri sicut trivii legis tectus animus."
            },
            {
                "verse": "Rex tu docte, facies ut celestis Aries equans dies, maximus;"
            },
            {
                "verse": "Fortis Taurus iugera et inmensa pondera volvens, ut acerrimus"
            },
            {
                "verse": "Gigas, ut ad bravium bonorum suavium venias celerrimus;"
            },
            {
                "verse": "Germanus ut Gemini, sempiterno lumini ut sis coniunctissimus;"
            },
            {
                "verse": "Cancer dextri lateris, sequens iter liberis votis sagacissimus;"
            },
            {
                "verse": "Acris Leo pectoris virtus fervens roboris quam sacram asserimus;"
            },
            {
                "verse": "Virgo urens steriles herbas ac inutiles meri servantissimus;"
            },
            {
                "verse": "Libra pares noctibus reddens dies lancibus, iudex es iustissimus;"
            },
            {
                "verse": "Scorpionis vulnera caves, falsa opera, curator cautissimus;"
            },
            {
                "verse": "Ictus Sagittarii Chironis scis varii, arcista fidissimus"
            },
            {
                "verse": "Ut Latone genitus, a quo Phyton perditus est serpens sequissimus;"
            },
            {
                "verse": "Capricornus frigoris brumam ducens, iecoris luxuum artissimus,"
            },
            {
                "verse": "Tam legem in dapibus atque vanis vestibus servans honestissimus,"
            },
            {
                "verse": "Quam fede libidinis cuiuscunque criminis ultor laudatissimus;"
            },
            {
                "verse": "Gratus es Aquarius quem quisque nefarius timet et sevissimus:"
            },
            {
                "verse": "Gratiosam pluviam rex das, ut lasciviam laves tu mundissimus."
            },
            {
                "verse": "Pisces matrimonii amas qui demonii non sunt. Mos fedissimus!"
            },
            {
                "verse": "Phetontis incendia Venus nimis grandia et Archas citissimus"
            },
            {
                "verse": "Formidarunt: fluctibus latuerunt piscibus, quos tunc peritissimus"
            },
            {
                "verse": "Maris rector posuit pisces, sicut voluit, magus scientissimus."
            },
            {
                "verse": "Extinctis incendiis, redditi sunt prandiis, uterque lautissimus,"
            },
            {
                "verse": "Celorum in pristina forma, quam vult pagina et rex potentissimus."
            },
            {
                "verse": "Illa fatur fabula ut doctrine famula et servus rectissimus."
            },
            {
                "verse": "Venus et scientia in experientia sunt miles vilissimus."
            },
            {
                "verse": "In ardoris preliis, inermes consiliis, nullus vincit proximus;"
            },
            {
                "verse": "Qui festine fugiunt, et post terga rugiunt, sunt victor certissimus."
            },
            {
                "verse": "Forma nocet pugili et doctrina vigili, ni stet remotissimus."
            },
            {
                "verse": "Rex, hec quamvis noveris, sint ad fructum generis, qui est huic sanissimus."
            },
            {
                "verse": "Sumus Artes baiule, liberales tabule, amnis fluentissimus,"
            },
            {
                "verse": "Ad obedientiam atque reverentiam tuam sic offerrimus."
            }
        ],
        [
            {
                "verse": "Z   Zephyre dux, flores duc de Caliope meliores,"
            },
            {
                "verse": "Y   Ymbres da vernos rores de fonte supernos."
            },
            {
                "verse": "X   Xenia musarum perfla nunc ore novarum"
            },
            {
                "verse": "U   Ut tu, celestes Verania, carmen honestes,"
            },
            {
                "verse": "T   Tersicoreque monens per stellas dogmata ponens;"
            },
            {
                "verse": "S   Sic Eratho formas similes pariat sibi normas"
            },
            {
                "verse": "R   Rebus, et exemplum paret utile preduce templum."
            },
            {
                "verse": "Q   Que retinet carum Polimina delitiarum"
            },
            {
                "verse": "P   Perspicua mente primum sensus capiente."
            },
            {
                "verse": "O   Omnes rite quia capit, ipsa reperta Thalya,"
            },
            {
                "verse": "N   Namque prius nata meditator nectare lata."
            },
            {
                "verse": "M   Melpomone, verba que dulci miscuit erba,"
            },
            {
                "verse": "L   Lingua favique merax Euterpe musaque verax."
            },
            {
                "verse": "K   Klio querende ratio lucisque vidende."
            },
            {
                "verse": "I   Iste fuit gratus fossor fontis pretiatus:"
            },
            {
                "verse": "H   Hic fuit alatus quo Perseus ille relatus,"
            },
            {
                "verse": "G   Gorgona post cesam, duce Pallade numine lesam."
            },
            {
                "verse": "F   Fidus equus, cursus albus, de monteque rursus"
            },
            {
                "verse": "E   Edit Iordanem, doctrine corpore panem"
            },
            {
                "verse": "D   De proprio vite, se prebuit ipseque mite:"
            },
            {
                "verse": "C   Confert per rorem vinumque suumque cruorem."
            },
            {
                "verse": "B   Belliger hic fortis prostravit prelia mortis,"
            },
            {
                "verse": "A   Affixus clavis cruce que nunc est sacra navis,"
            },
            {
                "verse": "A   Ac rubicundus amat genus humanumque reclamat"
            },
            {
                "verse": "B   Bis ter adire quidem super astra quaterque, set idem"
            },
            {
                "verse": "C   Custos est vite, pastor, ductorque perite,"
            },
            {
                "verse": "D   Doctor qui vere docet omnia luce videre"
            },
            {
                "verse": "E   Et virtute rata fidei bona corda probata."
            },
            {
                "verse": "F   Firma fides pellit que devia formula vellit"
            },
            {
                "verse": "G   Germina peccati, quasi non sint corda patrati."
            },
            {
                "verse": "H   Hec negat esse viri, si quid fit tempore miri."
            },
            {
                "verse": "I   Ista nec actori quicquam, quod ei sit honori,"
            },
            {
                "verse": "K   Karum furari presummit, nec mala fari."
            },
            {
                "verse": "L   Lex quod apud Numen sit quod fert undique lumen"
            },
            {
                "verse": "M   Mirum formatis a se rebusque creatis,"
            },
            {
                "verse": "N   Nec valet audire que fiunt crimina dire."
            },
            {
                "verse": "O   O rex, tu certe similis formate, Roberte,"
            },
            {
                "verse": "P   Pagina si qua sonat liber hic que non sacra ponat,"
            },
            {
                "verse": "Q   Qui verum nosti sensum, nec livor, ut hosti"
            },
            {
                "verse": "R   Rosor mos heret, si forsan rodere queret,"
            },
            {
                "verse": "S   Semina cum cribro purges hoc omnia libro"
            },
            {
                "verse": "T   Turgida, non digne sata vel conmixta maligne,"
            },
            {
                "verse": "U   Unicus electus huius correctio rectus,"
            },
            {
                "verse": "X   Xristi qui celis scis lumina vera fidelis,"
            },
            {
                "verse": "Y   Ymbre Sui roris micchi sis et luna tenoris,"
            },
            {
                "verse": "Z   Zephyrus Ecclesie simul alme pieque Marie."
            }
        ],
        [
            {
                "verse": "Candidus, alatus equus est hic, est et rubicundus,"
            },
            {
                "verse": "Ut norit mundus quia, rex, es nempe beatus"
            },
            {
                "verse": "Ecclesie cultor, divine laudis amator,"
            },
            {
                "verse": "Eius adorator et iustus sanguinis ultor..."
            },
            {
                "verse": "At deitas sessor suus est: tu sis micchi, vati"
            },
            {
                "verse": "Terrigene Prati, solaminis, ergo professor"
            },
            {
                "verse": "Et dator et pacis patrie pratensis amore,"
            },
            {
                "verse": "Cuius, rex, rore solio regnas modo pacis."
            }
        ],
        [
            {
                "verse": "Quod tibi primatum Saturnus iure beatum,"
            },
            {
                "verse": "Gratam personam tibi Iuppiter atque coronam,"
            },
            {
                "verse": "Mars tibi cordatam mentem vim quippe probatam"
            },
            {
                "verse": "(Cerno), dedit Phebus sapienti luce diebus"
            },
            {
                "verse": "Omnibus esse bonus, Venus ut sis ad pia pronus,"
            },
            {
                "verse": "Et morum forma que sit spetiosaque norma,"
            },
            {
                "verse": "Mercurius curam studiosam per genituram,"
            },
            {
                "verse": "Argutam, cautam, sapientem merceque lautam,"
            },
            {
                "verse": "Lunaque crementum rerum, vitare silentum"
            },
            {
                "verse": "Seminatam laudem quam, non incurrere fraudem"
            },
            {
                "verse": "Aut, bone, defectum nature, rex, rogo, rectum"
            },
            {
                "verse": "Sicut habes ducas in opus res lege caducas."
            },
            {
                "verse": "Iudicium firma. Latiar, rex, hoc tibi sirma"
            },
            {
                "verse": "Magne virtutis faciet, dabit astra salutis"
            }
        ],
        [
            {
                "verse": "Spiritus alme veni, tu sancte Paraclite: pleni"
            },
            {
                "verse": "Fac sint et certi sensus pro pace Roberti"
            },
            {
                "verse": "Regis, concordes Latios fac, exue sordes."
            }
        ],
        [
            {
                "verse": "Sex est perfectus numerus, quia nempe refectus"
            },
            {
                "verse": "Partibus, ipse redit propriis in seque resedit,"
            },
            {
                "verse": "Nec se transcendunt partes, nec ad infima tendunt."
            },
            {
                "verse": "Sic, rex, tu vere, Roberte: perfecta tenere"
            },
            {
                "verse": "Iura bonitatis, quamvis plus fers pietatis"
            },
            {
                "verse": "Et plus dulcoris quam de gravitate rigoris."
            },
            {
                "verse": "Bis quartodenus numerus salit octovigenus"
            },
            {
                "verse": "Perfectus: partes habet in se, qui reddit artes,"
            },
            {
                "verse": "Et decorat regem servantem te (scio) legem."
            },
            {
                "verse": "Ergo reducque gregem quia scis, repara quoque legem"
            },
            {
                "verse": "Ad numerum certum, perfectum teque repertum,"
            },
            {
                "verse": "Spem repares Urbis; tunc proderis, o bone, turbis."
            },
            {
                "verse": "Te rogo per mites mores componere lites."
            },
            {
                "verse": "Ipse quater centum numerus perfectus habetur,"
            },
            {
                "verse": "Cum quo concentum dare nonaginta docetur"
            },
            {
                "verse": "Et sex connexus. Nam sic auriga rotarum"
            },
            {
                "verse": "Continet amplexus quadrata pace tuarum,"
            },
            {
                "verse": "Ordoque novenus radios qui complet earum;"
            },
            {
                "verse": "Ex alis senus prior, ac ardore pirarum"
            },
            {
                "verse": "Te scio contentum. Perfecta dote videtur"
            },
            {
                "verse": "Quod fers intentum cui gloria plena paretur."
            }
        ],
        [
            {
                "verse": "Rex, tibi sit cure, te queso, triangulus iste,"
            },
            {
                "verse": "Cuius mensure teneas pia dogmata miste;"
            },
            {
                "verse": "Nam maiestatis divine scisque figuram"
            },
            {
                "verse": "Scis et honestatis mentis retinereque puram,"
            },
            {
                "verse": "Et triplicis vite, quarum dulcora cavenda"
            },
            {
                "verse": "Est, tenet orbe si te speculi. Cum luce videnda"
            },
            {
                "verse": "Et tria que splendens struit ordine philosophya."
            },
            {
                "verse": "Hec paret accendens flammis, rogo, virgo Maria."
            },
            {
                "verse": "Italyam serves, virtutes semper acerves."
            }
        ],
        [
            {
                "verse": "Istam mensuram precibus ter do tibi curam."
            }
        ],
        [
            {
                "verse": "Pingo novos flores verbis variando colorum:"
            },
            {
                "verse": "Sic vult dicta forum, proprii poscunt ita mores:"
            },
            {
                "verse": "Pictum sermonem pictam cupio rationem."
            },
            {
                "verse": "Rex, ego te queso, fac que mea poscit alumpna,"
            },
            {
                "verse": "Ut cadat erumpna Latio de turbine leso,"
            },
            {
                "verse": "Virtutum sertum quia te colit arte Robertum."
            }
        ],
        [
            {
                "verse": "Omnis rex iustus vult iustitiam reparare,"
            },
            {
                "verse": "Ac tuus est gustus rex equus nam iudicare,"
            },
            {
                "verse": "Et rex es prudens, qui scis discernere lites."
            },
            {
                "verse": "Ergo velis vites steriles arvum quoque ludens"
            },
            {
                "verse": "Ad fructus dignos: ego supplico te reverenter."
            },
            {
                "verse": "Postulo ferventer cogas cum iure malignos."
            },
            {
                "verse": "Hoc argumento te ducere, queso, memento."
            }
        ],
        [
            {
                "verse": "Lictera prima petit, que vocibus omnia retit"
            },
            {
                "verse": "Articulata, velis scripture vincere telis."
            },
            {
                "verse": "Sillaba querit item te nunc componere litem."
            },
            {
                "verse": "Dictio sermonem quo sis victurus agonem."
            },
            {
                "verse": "Structio doctrina vult places bella latina."
            }
        ],
        [
            {
                "verse": "Hec mea nature tibi sint elementa future"
            },
            {
                "verse": "Laudis cum fructu ros, gloria, vis sine luctu."
            }
        ],
        [
            {
                "verse": "Querende ratio sum lucis musa vocata:"
            },
            {
                "verse": "Ingenii satio mecum querit, generata"
            },
            {
                "verse": "Fonte caballino pegaseo calceque fosso"
            },
            {
                "verse": "Nataque divino Parnasi sub pede grosso."
            },
            {
                "verse": "Rex, hec inveni, cupiens tibi nempe placere,"
            },
            {
                "verse": "Quorum sunt pleni sensus quos nolo tacere:"
            },
            {
                "verse": "Scilicet unde tui possunt sentire virorem,"
            },
            {
                "verse": "Si quem precipui fructus referuntque decorem."
            },
            {
                "verse": "Corrigenda tuo iusto sero verba reperta"
            },
            {
                "verse": "Iudicio; tribuo tibi que sunt plurima certa,"
            },
            {
                "verse": "Ut levius cernas intellectumque libenter"
            },
            {
                "verse": "Summas, non spernas, sicut spero, sapienter."
            },
            {
                "verse": "Non prodest vera de clavi quaque loquendi"
            },
            {
                "verse": "Fiat ut inde sera verborum corda tegendi:"
            },
            {
                "verse": "Facta patet verbis iniuria tunc, quia verba"
            },
            {
                "verse": "Non pubis imberbis debent fore sicut acerba"
            },
            {
                "verse": "Barbaricique viri, set gliscunt pandere mentem,"
            },
            {
                "verse": "Possit sentiri si fert florem redolentem."
            }
        ],
        [
            {
                "verse": "Sum bene delectans, quia rethoricis ego cenis"
            },
            {
                "verse": "Dono dapes plenis dulcedine, prandia sectans"
            },
            {
                "verse": "Dulcia cum florum redolenti more saporum."
            },
            {
                "verse": "Conflua pomorum, quia sic vult lex, meliorum"
            },
            {
                "verse": "Nulla meis venis sunt verba carentia mellis,"
            },
            {
                "verse": "Nulla patent penis, nec sunt mea pocula fellis."
            },
            {
                "verse": "Sunt ratione sita: quamvis que non sit amena"
            },
            {
                "verse": "Res non quesita, set sit de turbine plena."
            },
            {
                "verse": "Misceo cum veris mendacia delitiosa,"
            },
            {
                "verse": "Ut tempus veris cum spinis dat generosa:"
            },
            {
                "verse": "Dat frondes, flores varios tellusque colores,"
            },
            {
                "verse": "Dat letos rores, dat temporis atque tepores."
            },
            {
                "verse": "Audi, rex, certe nil profero post revocandum,"
            },
            {
                "verse": "Sponte scias per te set quod sit semper amandum."
            },
            {
                "verse": "Aut prodesse volo seu delectare poetas,"
            },
            {
                "verse": "Illis quosque colo flores iubeo fore metas."
            }
        ],
        [
            {
                "verse": "Sum faciens stantes mentes super hiis meditantes"
            },
            {
                "verse": "Que soror invenit Clio, que dulcedine lenit."
            },
            {
                "verse": "Euterpe secum, que fabricat omnia mecum."
            },
            {
                "verse": "Tunc meditatur homo, cum scit de duplice pomo,"
            },
            {
                "verse": "Utrum dulce parum, potius vel constet amarum,"
            },
            {
                "verse": "Sive bonum, nequam, vel viscere rem gerit equam."
            },
            {
                "verse": "At miranda pari passu facio meditari,"
            },
            {
                "verse": "Vel nova vel magna, vel multum concava stagna,"
            },
            {
                "verse": "Vel terrore necis que plena patent, quia cecis"
            },
            {
                "verse": "Non ea pensantur, hec cum sibi non videantur."
            },
            {
                "verse": "Ergo mirantes prope fontem sunt meditantes."
            },
            {
                "verse": "Fundo fontis ego pedibus sto, rumine dego"
            },
            {
                "verse": "Mire scripture natalis vel geniture,"
            },
            {
                "verse": "Rerum factarum seu maiestate novarum."
            },
            {
                "verse": "Ora novem fontis meditor de culmine montis"
            },
            {
                "verse": "Celi manantis mentes ut potet amantis."
            }
        ],
        [
            {
                "verse": "Fons ego Musarum sum, potrix lux animarum,"
            },
            {
                "verse": "De me quique bibunt norunt que dogmata scribunt."
            },
            {
                "verse": "Rerum Musa capax dicor, Grecisque Thalia,"
            },
            {
                "verse": "Verborumque rapax que seminat alma Sophya;"
            },
            {
                "verse": "Scripta quidem capio vel visa libenter amena,"
            },
            {
                "verse": "Docta simul rapio velut ex dulcedine plena,"
            },
            {
                "verse": "Et disco veros inventos vivere mores,"
            },
            {
                "verse": "Clare sinceros, quos texunt. forte sorores."
            },
            {
                "verse": "Forsan quos scortum genuit mala scire malignum"
            },
            {
                "verse": "Non reddit portum nec putrida pomula lignum."
            },
            {
                "verse": "In gremio teneo que disco queve repono,"
            },
            {
                "verse": "Semper plus aveo quia discere, fonteque prono"
            },
            {
                "verse": "Largiri maneo semper cuicunque parata."
            },
            {
                "verse": "Largiter exhibeo, gremium pandendo, rogata."
            },
            {
                "verse": "Cogitat ista soror mea que capio gremiali"
            },
            {
                "verse": "Hac facie quali gremio sua carpere conor."
            },
            {
                "verse": "Si capio, dono: gremium stat semper apertum"
            },
            {
                "verse": "Comunique bono: teneant cuncti bene certum."
            }
        ],
        [
            {
                "verse": "Multiplicans dicor memor en ego cella bonorum,"
            },
            {
                "verse": "Nature recolens primordia: multa fluenta,"
            },
            {
                "verse": "Vires stellarum metas et nosse planetas,"
            },
            {
                "verse": "Ac elementorum virtutes, et genus omne"
            },
            {
                "verse": "Rerum factarum, volucres, animalia, pisces,"
            },
            {
                "verse": "Arboreas speties, herbarum proprietates,"
            },
            {
                "verse": "Verborum sensus voces variasque tenere"
            },
            {
                "verse": "Mente, referre simul, non vane glorior ipsa."
            },
            {
                "verse": "Tres habeo cameras: capit una, tenetque secunda,"
            },
            {
                "verse": "Tertia custudit recolitque retenta recepta."
            },
            {
                "verse": "Venor ymaginibus memores inferre figuras,"
            },
            {
                "verse": "Quas infigo locis variis ac ordine fungor,"
            },
            {
                "verse": "Et spatiis signis et disparibus plico verbis,"
            },
            {
                "verse": "Aut claustris depono, volens in mente tenere."
            },
            {
                "verse": "Que libri promunt, ego novi corde profari;"
            },
            {
                "verse": "Possunt que comunt-video gaudens-recitari."
            }
        ],
        [
            {
                "verse": "Invenio similes invenctis comparo formas,"
            },
            {
                "verse": "Nature normas ymitor non dogmate viles:"
            },
            {
                "verse": "Incipit esse meum picte referens alienum"
            },
            {
                "verse": "Et laudis plenum capio similando tropheum."
            },
            {
                "verse": "Per magis atque minus reperire venusta vel eque"
            },
            {
                "verse": "Contendo, queque meus est mos iste marinus,"
            },
            {
                "verse": "Nunc celsas undas, nunc planas volvere, quando"
            },
            {
                "verse": "Vult, faciens, stando, dum vult, quandoque profundas:"
            },
            {
                "verse": "Hic mos occulte fit crebrius hic et aperte."
            },
            {
                "verse": "Cum res plus certe loquor, ut sunt limite multe,"
            },
            {
                "verse": "Diligo, set musta volo conformare vetustis,"
            },
            {
                "verse": "Et rebus iustis adiungere sepe venusta,"
            },
            {
                "verse": "Fedam cum feda simili, pulcra spetiosam,"
            },
            {
                "verse": "Do cum flore rosam. Sic comparat hec mea reda:"
            },
            {
                "verse": "Simia mammoni confertur, mulus asello,"
            },
            {
                "verse": "Ensis cultello, pardus levitate leoni,"
            },
            {
                "verse": "Vitis cum vita: tenet Urbis ymago set orbis."
            },
            {
                "verse": "Sic est in morbis collatio facta perita."
            }
        ],
        [
            {
                "verse": "Queque vel insinuo sunt mox instructio rerum,"
            },
            {
                "verse": "Vel que distribuo facio depromere verum."
            },
            {
                "verse": "Omnia dant lucis documentum, dant bonitatis"
            },
            {
                "verse": "Exemplumque ducis rationis et utilitatis."
            },
            {
                "verse": "Instruo sic igitur, ne frustra verba sorores"
            },
            {
                "verse": "- ut multis tegitur - spargant spernendo sapores,"
            },
            {
                "verse": "Que fert nature vis, que ratio proba cure."
            },
            {
                "verse": "Excutiens pure que prosint huic geniture,"
            },
            {
                "verse": "Proque meis dico, pro me loquor et tibi, docte"
            },
            {
                "verse": "Rex, quia <qui> de nocte vadunt parent inimico."
            },
            {
                "verse": "O rex, sis mundi felix ut sis dominator,"
            },
            {
                "verse": "Belli prostrator, rogo, quantunque rotundi."
            }
        ],
        [
            {
                "verse": "Celestis vultus meus est in corpore cultus;"
            },
            {
                "verse": "Sic mea persona stellarum picta corona"
            },
            {
                "verse": "Rite decoratur. Transfertur ut id referatur"
            },
            {
                "verse": "Celestem curam verbis servoque figuram,"
            },
            {
                "verse": "Astriferis alis habeo partes quia, talis,"
            },
            {
                "verse": "Munitas, specto quia sursum lumine recto,"
            },
            {
                "verse": "Cultus et mores intendens inferiores."
            },
            {
                "verse": "Specto videns celum, reputans diffundere telum,"
            },
            {
                "verse": "Manant unde bona suavissima singula dona."
            },
            {
                "verse": "Laudem reddo Deo super unoquoque tropheo,"
            },
            {
                "verse": "Qui se Marte ducem, qui se dat turbine lucem,"
            },
            {
                "verse": "Et verum solem pellentem lumine molem"
            },
            {
                "verse": "Erroris nigri, quo sunt radii sibi pigri."
            },
            {
                "verse": "Celum spectare non tedet me, nec amare,"
            },
            {
                "verse": "Nec queo vitare loca, nec sinor ipsa volare."
            },
            {
                "verse": "Plus voti pando per te, per eos et amando."
            }
        ],
        [
            {
                "verse": "Optima vox donat mea quod placet arte sonora:"
            },
            {
                "verse": "Delectando sonat quia fit ratione decora."
            },
            {
                "verse": "Si tibi, rex, placuit sonus huius, queso, libelli,"
            },
            {
                "verse": "Gaudeo. Que potuit fecit condulcia melli."
            },
            {
                "verse": "Si qua tuli fellis, fuit ex celleri properante"
            },
            {
                "verse": "Tempore quo cellis rapit id gravitate morante."
            },
            {
                "verse": "Forsan defectus incuria prestitit atri"
            },
            {
                "verse": "Nubem, neglectus cum fit locus ipse theatri."
            },
            {
                "verse": "Namque meum theatrum, ne precludatur amicis,"
            },
            {
                "verse": "Non patiens atrum, faculis munitur apricis."
            },
            {
                "verse": "Optima vox querit dici nam res sapienter:"
            },
            {
                "verse": "Optima vox hec erit cum fiunt digna libenter;"
            },
            {
                "verse": "Optima voxque petit ne turpia sint recitata,"
            },
            {
                "verse": "Nam cum falce metit mens que reputat sibi grata."
            },
            {
                "verse": "Auribus audiri facio me digna loquendo;"
            },
            {
                "verse": "Gaudeo sentiri dum luminibus gero, flendo"
            },
            {
                "verse": "Que dant salvandi votum, que dant pretiosa"
            },
            {
                "verse": "Premia letandi, quam singula delitiosa."
            }
        ],
        [
            {
                "verse": "Vox mea dulcis, vox mea fortis, vox et amara"
            },
            {
                "verse": "Edita sulcis mellis et ortis pacis in ara,"
            },
            {
                "verse": "Vox mea flebilis atque sonabilis est bonitatis,"
            },
            {
                "verse": "Vox mea fertilis ac nimis utilis est pietatis,"
            },
            {
                "verse": "Crimina pellere que docet ubere luctus ameni,"
            },
            {
                "verse": "Terrea spernere, munera tempnere plena veneni,"
            },
            {
                "verse": "Ac cruciamina que mala semina suntque timere"
            },
            {
                "verse": "Que fera bestia suntque modestia docta cavere."
            },
            {
                "verse": "Vox mea celica, que monet unica gliscere vite"
            },
            {
                "verse": "Munera civica, lumina publica scire perite."
            }
        ],
        [
            {
                "verse": "Optima vox laudare Deum, benedicere cunctis"
            },
            {
                "verse": "Ipsum, nam care zelat quecunque creavit."
            },
            {
                "verse": "Optima vox votis deposcere quippe salutem;"
            },
            {
                "verse": "Optima vox donat veniam iustosque coronat,"
            },
            {
                "verse": "Pellit et oscura, mollit set pectora dura."
            },
            {
                "verse": "Gratia fitque nova per eam, pariunt genus ova;"
            },
            {
                "verse": "Optima vox laudem cantat, vox optima fraudem"
            },
            {
                "verse": "Contempnit, poscit bona que producere noscit."
            },
            {
                "verse": "Ergo sonent mecum qui gliscunt me fore secum:"
            },
            {
                "verse": "Laudemus rerum Factorem voce sonora,"
            },
            {
                "verse": "Laudemus Dominum nostrum, rogo, qualibet hora,"
            },
            {
                "verse": "Laudemus qui nos fecit, qui dat meliora,"
            },
            {
                "verse": "Laudemus, namque sua premia sunt potiora,"
            },
            {
                "verse": "Laudemus Regem celorum namque creantem,"
            },
            {
                "verse": "Laudemus Regem de crimine nos revocantem,"
            },
            {
                "verse": "Laudemus Regem nos luce beatificantem,"
            },
            {
                "verse": "Laudemus Regem nos celi sede locantem,"
            },
            {
                "verse": "Laudemus Dominum, cui semper iusta canamus,"
            },
            {
                "verse": "Laudemus Dominum, quem digne glorificamus,"
            },
            {
                "verse": "Laudemus Dominum, nam vivimus hunc quod amamus,"
            },
            {
                "verse": "Laudemus Dominum qui se vult nos habeamus,"
            },
            {
                "verse": "Laudemus Lucem que dat bona cuncta tenere,"
            },
            {
                "verse": "Laudemus Lucem que dat sua vera videre,"
            },
            {
                "verse": "Laudemus Lucem nitidum que pectus habere,"
            },
            {
                "verse": "Laudemus Lucem que pandit lumina vere,"
            },
            {
                "verse": "Laudemus vite dulcora voce Datorem,"
            },
            {
                "verse": "Laudemus vite celestis semper odorem,"
            },
            {
                "verse": "Laudemus vite divine semper amorem,"
            },
            {
                "verse": "Laudemus vite sancte bonitatis honorem,"
            },
            {
                "verse": "Laudemusque Deum celestia regna daturum,"
            },
            {
                "verse": "Laudemusque Deum vivum semperque staturum,"
            },
            {
                "verse": "Laudemusque Deum laudis cor dat quia purum,"
            },
            {
                "verse": "Laudemusque Deum, nam mollit ad optima durum,"
            },
            {
                "verse": "Laudemus solium qui regis pace Roberti:"
            },
            {
                "verse": "Laudemus firmat decoris cum culmine certi:"
            },
            {
                "verse": "Laudemus donet quod ei virtute tropheum,"
            },
            {
                "verse": "Laudemus quod ei det ut omne fuget phariseum."
            },
            {
                "verse": "Laudemus summa nos omnia voce deorum,"
            },
            {
                "verse": "Laudemusque Deum fontem finemque bonorum:"
            },
            {
                "verse": "Laudemus: sursum vox optima laude sonora"
            },
            {
                "verse": "Scandat et imploret pro cunctis qualibet hora."
            }
        ]
    ]
}