{
    "author": "Giovanni Gioviano Pontano",
    "title": "Eridanus",
    "url": "http://www.poetiditalia.it/texts/PONTANO|erid|001",
    "text": [
        [],
        [
            {
                "verse": "Coeruleis generose vadis, rex divitis agri,"
            },
            {
                "verse": "Gallica qui medio flumine regna secas,"
            },
            {
                "verse": "Heliades cui serta parant, venerantur et amnes,"
            },
            {
                "verse": "Nereus et placidis accipit hospes aquis,"
            },
            {
                "verse": "Nympharum cui dia choros Ferraria mater"
            },
            {
                "verse": "Ducit, et ad thalamos uxor amata canit"
            },
            {
                "verse": "(Non Charites desunt illi, non carmina Musae"
            },
            {
                "verse": "Culta negant, dulcis gratia in ore sonat;"
            },
            {
                "verse": "Tum tibi per tacitas serpit nova flamma medullas,"
            },
            {
                "verse": "Ureris, et medio fervet in amne calor),"
            },
            {
                "verse": "Salve, amnis, salve, hesperidum regnator aquarum,"
            },
            {
                "verse": "Cuius et in coelo flumina nota micant."
            },
            {
                "verse": "Te propter fontesque tuos nitet aureus ille,"
            },
            {
                "verse": "Vina Iovi gelidis qui sua miscet aquis,"
            },
            {
                "verse": "Te propter iaculumque ferus clipeumque reliquit,"
            },
            {
                "verse": "Dum stupet ad Veneris gaudia prima deus."
            },
            {
                "verse": "Siccabat madidos Venus aurea forte capillos"
            },
            {
                "verse": "Nuda quidem, si non parte tegatur aquis;"
            },
            {
                "verse": "Pectus aquis tegitur, cervix humerique superstant,"
            },
            {
                "verse": "Sullevat effusas sedula dextra comas,"
            },
            {
                "verse": "Ima papillarum tegitur pars, eminet illa,"
            },
            {
                "verse": "Punicea Charites quam coluere rosa;"
            },
            {
                "verse": "Candorem referunt undae, micat aura capillo,"
            },
            {
                "verse": "Singula sub vitrea membra notantur aqua."
            },
            {
                "verse": "Ipsa sua dea dote sibi blandita superbit:"
            },
            {
                "verse": "\"Mirum, ait, est, nostro si quis amore calet?"
            },
            {
                "verse": "Mirum, si coelo regnat Venus, inter et arma"
            },
            {
                "verse": "Conqueritur nostras ferreus ille faces?"
            },
            {
                "verse": "Quid nunc, si videat? Quos sentiat ipse calores,"
            },
            {
                "verse": "Abiiciat vel nunc arma quirimque suam.\""
            },
            {
                "verse": "Dicebat, siccamque comam studiosa ligabat,"
            },
            {
                "verse": "Nam Charites molli litore somnus habet."
            },
            {
                "verse": "Prodit ab insidiis iuvenis, prensatque paventem,"
            },
            {
                "verse": "Implicat et cupida candida colla manu;"
            },
            {
                "verse": "Ter collo dentem impressit, ter utrunque labellum"
            },
            {
                "verse": "Strinxit, et audaces huc agit, hucque manus."
            },
            {
                "verse": "Illa dolet gaudetque simul, refugitque, cupitque,"
            },
            {
                "verse": "Vim nollet, vellet sed sua furta tegi,"
            },
            {
                "verse": "Oscula nunc offert, nunc aversatur amantem,"
            },
            {
                "verse": "Et miscet blandis tristia verba iocis."
            },
            {
                "verse": "Ad votum properabat amans. Strepuere salicta"
            },
            {
                "verse": "Proxima, sollicitum qua movet aura nemus:"
            },
            {
                "verse": "Expavere simul, simul et latuisse volebant,"
            },
            {
                "verse": "Sed nec quo fugiant quove tegantur habent."
            },
            {
                "verse": "Ipse deos miserans atram de gurgite nubem"
            },
            {
                "verse": "Obiicis, et latebris abdis opace tuis."
            },
            {
                "verse": "Illic securo venere ad gaudia cursu,"
            },
            {
                "verse": "Mille modos matri dulce retexit Amor."
            },
            {
                "verse": "Dic, Mars, dic, Gradive, potens ubi cuspis, ubi hasta?"
            },
            {
                "verse": "Scit Venus; ad ripas illa relicta iacent,"
            },
            {
                "verse": "Illa puer Veneris tractat, ridetque; sed ipse"
            },
            {
                "verse": "In Veneris mavis bella movere sinu."
            },
            {
                "verse": "Bella move, nunc, dive, sapis, nunc consere pugnas;"
            },
            {
                "verse": "Hostis adest, tamen est praeposuisse torum"
            },
            {
                "verse": "Deliciasque tori molles placidamque quietem,"
            },
            {
                "verse": "Et dominae in tenero molle cubare sinu."
            },
            {
                "verse": "Salve iterum, Eridane; nam tu quoque iungis amantes,"
            },
            {
                "verse": "Tu quoque concilias, quos suus urget amor;"
            },
            {
                "verse": "Tu vatem teneraeque senem placare puellae,"
            },
            {
                "verse": "Et cupis, et ducis muneris esse tui."
            },
            {
                "verse": "Ergo perpetuos Ticinus et Abdua fontes"
            },
            {
                "verse": "Certatim et famulas Mela ministret aquas,"
            },
            {
                "verse": "Volvat et assiduos Benaci e gurgite fluctus"
            },
            {
                "verse": "Mincius, andaeo pota fluenta seni,"
            },
            {
                "verse": "Ipse perennis eas, superesque et flumina et amnes,"
            },
            {
                "verse": "Imperium norint aequora et ipsa tuum."
            }
        ],
        [
            {
                "verse": "Eridani circum ripas alnosque virentes"
            },
            {
                "verse": "Quaerit Amor tenera succina lecta manu;"
            },
            {
                "verse": "Quaerenti assurgunt ripae, phaetontias arbor"
            },
            {
                "verse": "Fundit rore novo, quae legat ipse puer."
            },
            {
                "verse": "Dumque legit guttaeque manum puer admovet, ora"
            },
            {
                "verse": "Exerit e tenui cortice nympha sua,"
            },
            {
                "verse": "Quotque puer gemmas, totidem legit oscula virgo;"
            },
            {
                "verse": "Ridet Amor, ridet conscia nympha sibi."
            },
            {
                "verse": "Naides ad risum coeunt, mirantur Amorem,"
            },
            {
                "verse": "Quodque puer pharetram telaque adunca gerat."
            },
            {
                "verse": "Sensit Amor, nervumque manu lunavit, et inquit:"
            },
            {
                "verse": "\"Deque meis humeris missa sagitta ferit.\""
            },
            {
                "verse": "Illa volat, fulxere aurae rutilante favilla;"
            },
            {
                "verse": "Hauserunt virides tela corusca deae,"
            },
            {
                "verse": "Inque choros cantusque abeunt. Climenia virgo"
            },
            {
                "verse": "Prodit ab excluso lapsa repente libro,"
            },
            {
                "verse": "Inque sinu puero fruitur, caluitque fruendo:"
            },
            {
                "verse": "Miscet Amor lusus blanditiasque suas."
            },
            {
                "verse": "Coerulus ut videt ipse deus, complexus utrunque"
            },
            {
                "verse": "Condit nube cava, rorat et amne suo."
            },
            {
                "verse": "Dum ludunt, pendentque arcus electride in umbra,"
            },
            {
                "verse": "Prendit Stella manu, spiculaque apta legit,"
            },
            {
                "verse": "Altera, quis urat longe et male figat amantem,"
            },
            {
                "verse": "Altera, quis medico vulnera rore lavet."
            },
            {
                "verse": "Mox strinxit telum idalium, fixitque sagitta"
            },
            {
                "verse": "Meme, audax. Vati parce nocere tuo,"
            },
            {
                "verse": "Parce, puella, seni. Cur non iacis altera tela,"
            },
            {
                "verse": "Et vulnus medico rore, puella, levas?"
            },
            {
                "verse": "Ure ferox, facilisque medere, utque aurea virgo"
            },
            {
                "verse": "Hinc saevis, illinc mite levamen ades,"
            },
            {
                "verse": "Ure simul, medicare simul. Nihil ipse recuso:"
            },
            {
                "verse": "Non ferrum, non me mista venena movent."
            }
        ],
        [
            {
                "verse": "\"Dicite, Nereides, (nam vos quoque procreat unda)"
            },
            {
                "verse": "Anne aliquis vestris sit puer hospes aquis;"
            },
            {
                "verse": "Matris vos miserae moveat dolor et labor, illum"
            },
            {
                "verse": "Anxia tam longa quae sequor usque via."
            },
            {
                "verse": "Ipse puer nudusque abiit nec cognitus ulli,"
            },
            {
                "verse": "Quique meo nunquam cesserat ante sinu:"
            },
            {
                "verse": "Maternis fotum mammis fotumque sub ulnis,"
            },
            {
                "verse": "Hei mihi quis fluctus, quae fera syrtis habet?"
            },
            {
                "verse": "Forte Paphi in luco, rivi crepitantis ad undam"
            },
            {
                "verse": "Dormieram, atque inter brachia natus erat;"
            },
            {
                "verse": "Effugit e gremio fallens; ipsa excita somno"
            },
            {
                "verse": "Hinc nemora et saltus, hinc loca culta peto."
            },
            {
                "verse": "Offertur nusquam terris; ingressa profundum"
            },
            {
                "verse": "Advenio vestras heu Venus illa domos"
            },
            {
                "verse": "Sicca siti, squalensque situ, defessa viarum;"
            },
            {
                "verse": "Non comes, aut hospes, non mihi tecta patent:"
            },
            {
                "verse": "Et tamen hinc fama est dici Vulcanida terram,"
            },
            {
                "verse": "Is deus est, pietas hic sua iura tenet."
            },
            {
                "verse": "Dicite, Sicelides, si qua latet, heu, mea cura:"
            },
            {
                "verse": "Anne aliquis vestro delitet amne puer?"
            },
            {
                "verse": "Sic vobis in amore fides stet semper amantum,"
            },
            {
                "verse": "Pax sit et a libyco litore et ionio.\""
            },
            {
                "verse": "Miscet et his lacrimas. Tum sic miserata Charybdis,"
            },
            {
                "verse": "Pube tenus nudo pectore, blanda refert:"
            },
            {
                "verse": "\"O dea (nanque deam testantur singula), mecum est"
            },
            {
                "verse": "Ipse puer, lacrimis tu modo parce tuis.\""
            },
            {
                "verse": "Illicet emicuere faces, sonuere pharetrae"
            },
            {
                "verse": "Telaque venturi nuntia signa dei;"
            },
            {
                "verse": "Mox thalamo exsultans prodit puer et quatit alas,"
            },
            {
                "verse": "Nereidas tacito vulnere pungit Amor:"
            },
            {
                "verse": "Litus amat, caluere undae, caluere natantes,"
            },
            {
                "verse": "Mater adest facibus, natus adest pharetris."
            },
            {
                "verse": "Exsilit in puerum genitrix, exceptus et ille"
            },
            {
                "verse": "In gremio risus hinc movet, hinc lacrimas:"
            },
            {
                "verse": "Exsultat litus, ridet mare, blanda Charybdis"
            },
            {
                "verse": "Haec ait, horrisoni conticuere canes:"
            },
            {
                "verse": "\"Hunc tibi, diva potens, proles Iovis, auctor amandi,"
            },
            {
                "verse": "Restituo; tua me, te mea cura premat."
            },
            {
                "verse": "Accepi infantem, blandum do, pro rude doctum,"
            },
            {
                "verse": "Proque fide fraudem, simplicitate dolum,"
            },
            {
                "verse": "Pro lacrimis risum docui, pro melle venenum"
            },
            {
                "verse": "Miscere, alternas et variare vices,"
            },
            {
                "verse": "Nunc placidam blandis pacem promittere ocellis,"
            },
            {
                "verse": "Nunc trucibus mentes sollicitare modis,"
            },
            {
                "verse": "Nil constans, nil perpetuum servare, nec ulli"
            },
            {
                "verse": "Parcere, in incertum fasque nefasque sequi.\""
            },
            {
                "verse": "Talibus instructum memorat longaeva Charybdis"
            },
            {
                "verse": "Coeruleo flavas humida rore comas;"
            },
            {
                "verse": "Nereides puero assurgunt, ast aurea mater"
            },
            {
                "verse": "Zancleam ambrosio spargit honore deam,"
            },
            {
                "verse": "Perpetuamque illi speciem viridemque iuventam"
            },
            {
                "verse": "Esse dedit, siculam moxque salutat humum."
            },
            {
                "verse": "Gratatur terrae, natum quae fovit, et inquit:"
            },
            {
                "verse": "\"Terra ferax segetum, daedala terra virum,"
            },
            {
                "verse": "Vos numeros celebrate meos et nomen amandi,"
            },
            {
                "verse": "Deque meo fiat numine clarus Eryx.\""
            },
            {
                "verse": "Haec ait, et niveis volucrum sullata quadrigis"
            },
            {
                "verse": "Laeta petit portus, cypria terra, tuos,"
            },
            {
                "verse": "Quaque volat Zephyri dominam comitantur, et aurae,"
            },
            {
                "verse": "Stillat acidalius rore fluente liquor."
            },
            {
                "verse": "Excepere deam Charites; sua redditur aris"
            },
            {
                "verse": "Gratia, in amplexu matris inhaeret Amor."
            },
            {
                "verse": "At tu Pieridum studiis, cultissime Carbo,"
            },
            {
                "verse": "Nanque et amas, facito sit tibi notus Amor,"
            },
            {
                "verse": "Sint notae maris insidiae, sit nota Charybdis"
            },
            {
                "verse": "Cincta sinum canibus, virginis ora ferens."
            }
        ],
        [
            {
                "verse": "Pastores, cohibete gregem, procul ite, capellae,"
            },
            {
                "verse": "Ite citae: en flammas pectora nostra vomunt,"
            },
            {
                "verse": "Flagrat ager, suspensa volant incendia ventis,"
            },
            {
                "verse": "Ipse et Amor flammas ventilat, ipsa Venus."
            },
            {
                "verse": "Affer opem, Eridane, fluviosque immitte citatos;"
            },
            {
                "verse": "Si non, et fluvios haec mea flamma voret."
            }
        ],
        [
            {
                "verse": "Quid querulae arboribus strepitis, quid murmura, silvae,"
            },
            {
                "verse": "Vestra sonant, mox et triste siletis aves?"
            },
            {
                "verse": "Scilicet et tepido soles auramque Favoni"
            },
            {
                "verse": "Optatis, dum ver pectora laeta fovet,"
            },
            {
                "verse": "Dum faculas Venus accendit, dum ventilat ignes,"
            },
            {
                "verse": "Dumque Amor e plena tela iacit pharetra?"
            },
            {
                "verse": "Me miserum, quid ver, Veneris quid quaeritis ignes?"
            },
            {
                "verse": "Has faculas, hoc ver pectora nostra dabunt."
            },
            {
                "verse": "Quaerite, aves, qua nostra volant suspiria, et illic"
            },
            {
                "verse": "Membra fovete igni, corda adolete face;"
            },
            {
                "verse": "Qua volitant, illic fervent incendia, et illic"
            },
            {
                "verse": "Excitat igne faces, temperat arma Venus."
            },
            {
                "verse": "Quid moestae in stabulis, pecudes, frondentia veris"
            },
            {
                "verse": "Tempora et optatis florida prata sequi?"
            },
            {
                "verse": "Frigoribus mediis, media nive gramina vobis"
            },
            {
                "verse": "Praebuerim, e lacrimis gramina nata meis:"
            },
            {
                "verse": "E lacrimis sata prata meis, frondentia rura"
            },
            {
                "verse": "Perque gravis hiemes frigora perque virent."
            },
            {
                "verse": "Has Amor, has dolor, ipsa Venus sine fine ministrat,"
            },
            {
                "verse": "Et sine fine quidem pabula nostra virent."
            },
            {
                "verse": "Pascite, pascendo crescunt sata, crescit et humor:"
            },
            {
                "verse": "Iam mihi crescit amor, crescit et usque dolor."
            }
        ],
        [
            {
                "verse": "Fontis acidalii laticem Venus aurea liquit"
            },
            {
                "verse": "Et paphias myrtos idaliumque nemus,"
            },
            {
                "verse": "Eridanus dominae tantum placet. Hanc colit amnis,"
            },
            {
                "verse": "Hanc deus et latis Naides in lacubus,"
            },
            {
                "verse": "Huic aras posuit centum Ferraria, centum"
            },
            {
                "verse": "Culta Cremona, et avis Mantua nota suis."
            },
            {
                "verse": "Eridanus Veneri (quis credat?) sufficit ignes,"
            },
            {
                "verse": "Sufficiunt plenis flumina gurgitibus."
            },
            {
                "verse": "Parce, pater, flammis, ignemque averte sagittis,"
            },
            {
                "verse": "Sed flammae et pharetris rore medere tuo."
            }
        ],
        [
            {
                "verse": "Non Alpes mihi te, aut vasti maris aequor, et ipsae"
            },
            {
                "verse": "Eripiant Syrtes, nam mihi semper ades."
            },
            {
                "verse": "Mecum de summa specularis litora puppe,"
            },
            {
                "verse": "Et mecum longas isque redisque vias,"
            },
            {
                "verse": "Mecum compositis haeres moritura lacertis,"
            },
            {
                "verse": "Si pontus, si quid saeva minatur hiems,"
            },
            {
                "verse": "Mecum quoque loco, quicquid fortuna pararit,"
            },
            {
                "verse": "Quicquid ago, mecum es, nec nisi semper ades;"
            },
            {
                "verse": "Tu curis solamen ades requiesque labori,"
            },
            {
                "verse": "Et quia semper ades, nil nisi dulce mihi est."
            },
            {
                "verse": "Quod, siquando absis, et te iam, Stella, requiro,"
            },
            {
                "verse": "Sive dies, seu nox, sponte videnda venis."
            },
            {
                "verse": "Nam, cum sol primos effert pulcherrimus ortus,"
            },
            {
                "verse": "Aurorae in gremio tu mihi mane nites;"
            },
            {
                "verse": "Illic purpureasque genas roseumque labellum,"
            },
            {
                "verse": "Delicias video pectora et ipsa meas,"
            },
            {
                "verse": "Oraque in ore deae cerno tua: tu mihi rides,"
            },
            {
                "verse": "Sentio de risu gaudia mille tuo,"
            },
            {
                "verse": "Ipsa mihi dicis: \"Iungo mea gaudia tecum;"
            },
            {
                "verse": "Dum loqueris iungo basia nostra tuis.\""
            },
            {
                "verse": "Inde, ubi per medium rapitur sol aureus orbem,"
            },
            {
                "verse": "Aurea te nobis solis imago refert;"
            },
            {
                "verse": "Illius in radiis video rutilare capillum,"
            },
            {
                "verse": "Et tua phoebeo splendet in igne coma;"
            },
            {
                "verse": "Quacunque aspicio, lux te mihi, tu mihi lucem"
            },
            {
                "verse": "Offers, nec sine te luxve diesve mihi est."
            },
            {
                "verse": "Tandem, ubi sidereis nox advenit acta quadrigis"
            },
            {
                "verse": "Clarus et occiduo Vesper in orbe nitet,"
            },
            {
                "verse": "Ora refert tua nunc mihi candida lucidus Hesper,"
            },
            {
                "verse": "In Veneris specto te recubare sinu;"
            },
            {
                "verse": "Hic risum illecebrasque tuas, hic oscula nosco,"
            },
            {
                "verse": "Lususque et gratis abdita signa notis,"
            },
            {
                "verse": "Inque tuis oculis figo mea lumina, et usque"
            },
            {
                "verse": "Admoveo collo brachia lenta tuo."
            },
            {
                "verse": "Tum nova me, vetus ipsa tamen, subit ante voluptas,"
            },
            {
                "verse": "Praeteritique memor mens favet ipsa sibi;"
            },
            {
                "verse": "Mox sopor irrepit membris, sopor ultima praebet"
            },
            {
                "verse": "Gaudia, teque meo collocat ipse sinu,"
            },
            {
                "verse": "Amplectorque, tuis innexus et ipse lacertis:"
            },
            {
                "verse": "Sic nullum sine te tempus et hora mihi est."
            }
        ],
        [
            {
                "verse": "Nostra die quod Stella nitet, quod nocte refulget,"
            },
            {
                "verse": "Solem Stella die, sidera nocte refert."
            },
            {
                "verse": "Nocte eadem surgente nitet, cedente refulget,"
            },
            {
                "verse": "Phosphoron hic, illic Hesperon ipsa refert."
            },
            {
                "verse": "Ergo eadem mihi sol, eadem mihi sidus, et una"
            },
            {
                "verse": "Lucifer est, eadem Vesper et una mihi."
            }
        ],
        [
            {
                "verse": "Ad coenam me, Stella, vocas et gaudia lecti,"
            },
            {
                "verse": "Mensa mihi posita est compositusque torus,"
            },
            {
                "verse": "Ipsa ministrabis simul et simul ipsa recumbes,"
            },
            {
                "verse": "Et dabis in medio basia multa mero."
            },
            {
                "verse": "Coena placet. Venio. Ponam sed foedera lecti:"
            },
            {
                "verse": "Me tua coena iuvat, tu mea pacta proba."
            },
            {
                "verse": "Prima cuba, nec nuda tamen; tenuissima sed te"
            },
            {
                "verse": "Tela tegat, cyprio tela liquore madens."
            },
            {
                "verse": "Ipse sequar. Tu me amplexu placidissima blando"
            },
            {
                "verse": "Excipe, et in tepido (qua potes) abde sinu;"
            },
            {
                "verse": "Oscula mox iunge, cupidas imitata columbas,"
            },
            {
                "verse": "Oscula non uno continuata modo."
            },
            {
                "verse": "Muta venus mihi nulla placet: suspiria misce"
            },
            {
                "verse": "Aptaque lascivis garrula verba iocis;"
            },
            {
                "verse": "Nec manus officio desit, manus aemula linguae est;"
            },
            {
                "verse": "Haec tactu venerem suscitat, illa sono."
            },
            {
                "verse": "Gaudia Amor probat haec; verum, si rixa sequatur,"
            },
            {
                "verse": "Quam dens, quamve aliquid moverit ausa manus,"
            },
            {
                "verse": "Auctor ero rixae. Tu mox offensa quereris,"
            },
            {
                "verse": "Unguibus et scindes pectora nostra tuis;"
            },
            {
                "verse": "Scindam ego nunc tunicam, subducta et veste papillas"
            },
            {
                "verse": "Nuda eris, et nullo tegmine bella geres."
            },
            {
                "verse": "Ipsa manum collo iniicies, super ipsa recumbes,"
            },
            {
                "verse": "Verbera et ipsa dabis, verbera et ipsa feres;"
            },
            {
                "verse": "Dente petes, ego dente petam; demorsa dolebis,"
            },
            {
                "verse": "Ipse querar, lacrimae prona per ora cadent."
            },
            {
                "verse": "Tum supplex veniam grata cum pace rogabo;"
            },
            {
                "verse": "Ipsa dabis, simul et basia multa dabis;"
            },
            {
                "verse": "Basia multa dabo, iungam quoque munera pacis,"
            },
            {
                "verse": "Munera complexo ter repetita sinu."
            },
            {
                "verse": "Hoc est pacis opus, sunt haec sua foedera lecti:"
            },
            {
                "verse": "Subscribas; per me nulla futura mora est."
            }
        ],
        [
            {
                "verse": "In tenebris, mea Stella, nites, dum sidera pallent,"
            },
            {
                "verse": "Et nox ipsa tuo lucida honore placet;"
            },
            {
                "verse": "In medio, mea Stella, die sub sole nitescis,"
            },
            {
                "verse": "Clarior et per te solque diesque venit."
            },
            {
                "verse": "Sic es sideribus decus addita matutinis,"
            },
            {
                "verse": "Et radiis debent solque diesque tuis."
            },
            {
                "verse": "Sed cur, quae tenebris honor es, decus una diebus,"
            },
            {
                "verse": "Cur lumen nobis nocte dieque negas?"
            },
            {
                "verse": "Nocte negas foribus clausis, in luce fenestris:"
            },
            {
                "verse": "O tenebrae, non iam stellave luxve mihi."
            }
        ],
        [
            {
                "verse": "Seligit e silvis Arabum lucisque sabaeis"
            },
            {
                "verse": "Quos Phoenix ramos ad sua busta paret,"
            },
            {
                "verse": "Instruit his nidum, nido mox incubat ales,"
            },
            {
                "verse": "Incubitu flammas excitat inde suo;"
            },
            {
                "verse": "Uritur hinc, cinerique suo fit et inde superstes,"
            },
            {
                "verse": "Ipse sibi est ortus, ipse sibi est obitus."
            },
            {
                "verse": "At contra e curis gravioribus atque dolorum"
            },
            {
                "verse": "Seligit e cumulo quis foveatur amans,"
            },
            {
                "verse": "Incubat his gaudetque malis, fruiturque, doletque,"
            },
            {
                "verse": "Hinc moritur, post haec ad sua vota redit."
            },
            {
                "verse": "Ille tamen post mille annos, post secula dena,"
            },
            {
                "verse": "Ast hic quoque die nascitur et moritur."
            }
        ],
        [
            {
                "verse": "Quid moestae, quid coerulea sub fronde, sorores,"
            },
            {
                "verse": "Lugetis, miseros amne iuvante modos?"
            },
            {
                "verse": "An fratrem Phaetonta, vagis quod tractus habenis,"
            },
            {
                "verse": "Ah miser, externis exulet ipse locis?"
            },
            {
                "verse": "Hinc electra fluunt, lacrimosaque gutta rigescit,"
            },
            {
                "verse": "Hae lacrimae, hi luctus succina lenta ferunt."
            },
            {
                "verse": "Flete, piae, lugete, piae Phaetontides, et me"
            },
            {
                "verse": "Vel socium vestris luctibus accipite."
            },
            {
                "verse": "Si desint vobis lacrimae, si desit et himber,"
            },
            {
                "verse": "Ipse quidem lacrimae, luctus, et himber ero;"
            },
            {
                "verse": "Per me etiam Eridanus crescet stagnantibus agris,"
            },
            {
                "verse": "Finis enim lacrimis nulla futura meis;"
            },
            {
                "verse": "Per me etiam ripae mittent incendia, flagret"
            },
            {
                "verse": "Amnis, et in medias ignis iturus aquas."
            },
            {
                "verse": "Cedite, cultores; ripas et flumina iam iam"
            },
            {
                "verse": "Usta dabo, in flammas ibit et omne nemus."
            }
        ],
        [
            {
                "verse": "Quale per aestatem, sub sole rigentibus haerbis,"
            },
            {
                "verse": "Blanditur lapsis aura recens foliis,"
            },
            {
                "verse": "Quale per arentes hortos in vere tepenti"
            },
            {
                "verse": "Nox mulcet teneras rore madente rosas;"
            },
            {
                "verse": "Tale mihi, dum mens languet, dum pectora fervent,"
            },
            {
                "verse": "Nostraque in incertum vela gubernat Amor,"
            },
            {
                "verse": "Tale seni solamen ades mihi dulcior Hyblae,"
            },
            {
                "verse": "Stella, favis, umbra gratior idalia."
            },
            {
                "verse": "Aura recens nam, Stella, mihi flagrante sub aestu,"
            },
            {
                "verse": "Ipsa meos ignes rore madente levas;"
            },
            {
                "verse": "E labris mihi ros, ex ore recentior aura"
            },
            {
                "verse": "Spirat, Stella, tuo, stillat et ipse liquor."
            }
        ],
        [
            {
                "verse": "Ducebat choreas Veneris puer inter olores,"
            },
            {
                "verse": "Eridanus placidis qua nemus ambit aquis,"
            },
            {
                "verse": "Naides et sociae varia sub veste Napaeae"
            },
            {
                "verse": "Fundebant raris carmina culta modis;"
            },
            {
                "verse": "Ipse manu rutilam gestabat ab aere sagittam,"
            },
            {
                "verse": "Et levis instabili sub pede pulsat humum,"
            },
            {
                "verse": "Quaque movet pennas, tremulae stridere favillae,"
            },
            {
                "verse": "Perque leves frondes sparsilis aura micat."
            },
            {
                "verse": "Eridanus spectat flaventi crine superbus,"
            },
            {
                "verse": "Populeo madidum cinctus honore caput,"
            },
            {
                "verse": "Mincius et spectat varianti laetus amictu,"
            },
            {
                "verse": "Mincius ausoniae clarus honore tubae,"
            },
            {
                "verse": "Spectat arundineo formosus Mela galero,"
            },
            {
                "verse": "Dives et undosis Abdua gurgitibus,"
            },
            {
                "verse": "Quique amnes socii regem venerantur, et ipsi"
            },
            {
                "verse": "Quique scatent fontes, quaeque palustris aqua."
            },
            {
                "verse": "Ecce autem niveis cygnus se sustulit alis,"
            },
            {
                "verse": "Cygnus olorini duxque, decusque chori,"
            },
            {
                "verse": "Deque manu pueri rostro plaudente sagittam"
            },
            {
                "verse": "Eripit, et cantu sidera summa petit."
            },
            {
                "verse": "Concepit flammas ferro stridente sagitta,"
            },
            {
                "verse": "Gaudet olor, fraudem ridet et ipse puer,"
            },
            {
                "verse": "Inque sinum Minci rutilis delapsa favillis"
            },
            {
                "verse": "Afflavit tenero fulgida amore senem;"
            },
            {
                "verse": "Hinc in Pasyalen telo flammante reluxit,"
            },
            {
                "verse": "Pasyale vulnus sensit et ipsa suum."
            },
            {
                "verse": "Instauravit Amor choreas, suspirat uterque,"
            },
            {
                "verse": "Cantat olor, cantu consonat omne nemus,"
            },
            {
                "verse": "Senserunt flammas ripae, sensere salicta;"
            },
            {
                "verse": "Infantem decimo sidere nympha parit."
            },
            {
                "verse": "Excipit hunc, tepidoque sinu complexa, Melisse"
            },
            {
                "verse": "Blanda fovet, blandis conciliatque iocis"
            },
            {
                "verse": "Instratum lauri foliis somnoque gravatum,"
            },
            {
                "verse": "Tutanturque et apes labraque melle linunt."
            },
            {
                "verse": "Hinc Musae placidis salicum docuere sub umbris,"
            },
            {
                "verse": "Sebethus liquidis qua fluit huber aquis;"
            },
            {
                "verse": "Inde, specu exceptus, viridisque in rupe Vesevi"
            },
            {
                "verse": "Pastor agens cecinit: \"Tityre, coge pecus,"
            },
            {
                "verse": "Huc ades, o Meliboee, caper tibi salvus, et hedi;"
            },
            {
                "verse": "Ite domum saturi, nox venit, ite, greges.\""
            },
            {
                "verse": "Post laetas segetes, quo sidere vertere terram"
            },
            {
                "verse": "Conveniat, baccho qui sit et aptus ager,"
            },
            {
                "verse": "Cura boum quae sit, pecori quis cultus habendo"
            },
            {
                "verse": "Et docuit pressis mella liquare favis."
            },
            {
                "verse": "Felix arvorum cultu, felicior armis,"
            },
            {
                "verse": "Dum profugum Aeneam, dum canit arma virum,"
            },
            {
                "verse": "Illi Vulcanus clipeum, sua Mulciber arma"
            },
            {
                "verse": "Aptat, et in classem corruit omne nemus."
            },
            {
                "verse": "Illi fatorum seriem gentisque togatae"
            },
            {
                "verse": "Deiphobe Glauci monstrat et omne genus;"
            },
            {
                "verse": "Inde sedens ebore in niveo sebethida ad undam,"
            },
            {
                "verse": "Colligit hetruscas marrubiasque manus:"
            },
            {
                "verse": "Agmen agit Lausus, magnique ipse agminis instar,"
            },
            {
                "verse": "Attrituque pedum terra sabina tremit,"
            },
            {
                "verse": "Et, quotiens raucum gemuit cava buccina, matres"
            },
            {
                "verse": "Presserunt natos pectora ad ipsa suos."
            },
            {
                "verse": "O salve, Italidum gentis decus, in Latium qui"
            },
            {
                "verse": "Aonio ducis vertice Pieridas,"
            },
            {
                "verse": "Salve et idumaeas debet cui Mantua palmas,"
            },
            {
                "verse": "Cui Phoebus latio vestit honore comam;"
            },
            {
                "verse": "Sparge, Charis, roremque tuum syriosque liquores,"
            },
            {
                "verse": "Parthenope, violas, Mantua, funde rosas."
            },
            {
                "verse": "Ipse aram statuens vati venerare Camoenas,"
            },
            {
                "verse": "Antimache, et patriae concine grata tuae,"
            },
            {
                "verse": "Quae puerum genuit, cuius sub voce locutae"
            },
            {
                "verse": "Pierides nostrum constituere decus."
            }
        ],
        [
            {
                "verse": "Cantando luces peragit sub fronde cicada,"
            },
            {
                "verse": "Et mulcet silvas carmine laeta suo,"
            },
            {
                "verse": "At tenebras sub rore levi, sub deside somno"
            },
            {
                "verse": "Transigit et noctes, nocte iuvante, suas;"
            },
            {
                "verse": "Cantando moritur, sentit nec taedia mortis,"
            },
            {
                "verse": "Quin cantu vitam ducit, et exequias;"
            },
            {
                "verse": "O felix ortu, interitu felicior. At me"
            },
            {
                "verse": "Et nox nigra gravat, vexat et atra dies."
            },
            {
                "verse": "Ante fores iaceo gelidae sub frigora brumae,"
            },
            {
                "verse": "Nec pudet aetatis Pieridumque senem;"
            },
            {
                "verse": "Ante fores, sub sole, Leo dum fervet et ignis"
            },
            {
                "verse": "Ustulat icarius, conqueror usque senex."
            },
            {
                "verse": "Uror amans, tabesco senex; lux omnis amara,"
            },
            {
                "verse": "Nox inimica mihi est, noxque diesque nocet."
            },
            {
                "verse": "Sors iuvenum miseranda, senum deflenda, cicadae"
            },
            {
                "verse": "Sors felix: o iam discite quid sit Amor."
            }
        ],
        [
            {
                "verse": "Et coelo Eridanus candenti sidere fulget,"
            },
            {
                "verse": "Et terris stella candidiore nitet;"
            },
            {
                "verse": "Illic igne suo miscet cum nectare lymphas,"
            },
            {
                "verse": "Hic flammas fluvio fervidus igne vomit,"
            },
            {
                "verse": "Illic fundit aquas, hic ignes coerulus amnis:"
            },
            {
                "verse": "Me miserum, gelida qui cremer ustus aqua."
            }
        ],
        [
            {
                "verse": "Nudasti, mea vita, sinus et sponte papillas,"
            },
            {
                "verse": "Admostique meam pectora ad ipsa manum,"
            },
            {
                "verse": "Oraque cum teneris iunxisti nostra labellis,"
            },
            {
                "verse": "Sedistique meo sarcina grata genu;"
            },
            {
                "verse": "Cervicemque amplexa, levi mox victa sopore,"
            },
            {
                "verse": "Concidis in nostrum languida facta sinum,"
            },
            {
                "verse": "Longaque post fessos suspiria claudis ocellos,"
            },
            {
                "verse": "Dum tibi sopitae serpit ad ossa quies."
            },
            {
                "verse": "Ipse tibi tenuem procuro sedulus auram,"
            },
            {
                "verse": "Composita et moveo lenia flabra manu,"
            },
            {
                "verse": "Ipse tibi somnos cantu levo; cantus amores"
            },
            {
                "verse": "Sarnidis et Fauni dulcia furta refert:"
            },
            {
                "verse": "\"Faune, veni, tibi Sarnis adest ad flumina nota:"
            },
            {
                "verse": "Ad notas salices, candide Faune, veni."
            },
            {
                "verse": "Ecce tibi niveum violae cum flore ligustrum"
            },
            {
                "verse": "Iungo, et puniceis lilia cana rosis,"
            },
            {
                "verse": "Roscida servantur, legi tibi quae modo, fraga,"
            },
            {
                "verse": "Fragaque quot totidem basia et ipsa paro."
            },
            {
                "verse": "Huc ades, o formose, tibi nam nuper ad amnem"
            },
            {
                "verse": "Siccavique meam disposuique comam,"
            },
            {
                "verse": "Pierides compsere caput, dum corpus et ipsae"
            },
            {
                "verse": "Et crinis flavos molliter amne lavant,"
            },
            {
                "verse": "Inde comam assyrio certatim unxere liquore;"
            },
            {
                "verse": "Inde arabo nostrum spirat odore caput."
            },
            {
                "verse": "Quin citharam docuere, et me fecere magistram,"
            },
            {
                "verse": "Et data pro magno munere eburna chelys."
            },
            {
                "verse": "Faune, veni, te Sarnis amat, suspirat et unum,"
            },
            {
                "verse": "Et parat in niveo gaudia multa sinu,"
            },
            {
                "verse": "Fistula te et calami vocitant, vocat aestus, et unda,"
            },
            {
                "verse": "Auraeque, et murmur subsilientis aquae.\""
            },
            {
                "verse": "His ego mulcebam somnos. Tibi purpura mollis"
            },
            {
                "verse": "Tingebat niveas flore decente genas,"
            },
            {
                "verse": "Qualis ubi ad thalamos Hebe deducta mariti"
            },
            {
                "verse": "Ad cupidi erubuit basia prima viri."
            },
            {
                "verse": "O quotiens sparsos, errant dum fronte, capillos"
            },
            {
                "verse": "Collegi blanda disposuique manu:"
            },
            {
                "verse": "Sic Lede placitura fuit, sic uxor Orestis,"
            },
            {
                "verse": "Atque Helene, dixi, sic quoque culta fuit."
            },
            {
                "verse": "Et modo compositum reieci in colla capillum,"
            },
            {
                "verse": "Et dixi: hac placuit Laodomia coma."
            },
            {
                "verse": "O quotiens teneras variavi flore papillas,"
            },
            {
                "verse": "Et dixi: Charites sic coluere sinum;"
            },
            {
                "verse": "Ornabam gemmis digitos: ad Pelea quondam"
            },
            {
                "verse": "Vecta Thetis, niveam sic tulit ipsa manum;"
            },
            {
                "verse": "Brachia nudavi: Aurorae sunt brachia, dixi;"
            },
            {
                "verse": "Admovique cavae roscida poma manu:"
            },
            {
                "verse": "Sic rear ad virides myrtus requiesse Dionem,"
            },
            {
                "verse": "Poma manu Paridis dum tenet illa sui,"
            },
            {
                "verse": "Ipsa sinu ambrosiam spirat, perque ora recursant"
            },
            {
                "verse": "Blanditiae et grato mistus honore decor."
            },
            {
                "verse": "At tibi perque genas, roseisque infusa labellis,"
            },
            {
                "verse": "Ludit et in tenero gratia amica sinu,"
            },
            {
                "verse": "Et, quotiens blandos somno recludis ocellos,"
            },
            {
                "verse": "Crediderim vel te posse movere deos."
            },
            {
                "verse": "Quosque moves; verum custodia nostra tuetur,"
            },
            {
                "verse": "Teque meo patior non abiisse sinu."
            },
            {
                "verse": "Tunc ego non suxisse quidem, libasse labellum,"
            },
            {
                "verse": "Sed tibi sopitae nil nocuisse velim;"
            },
            {
                "verse": "Sic levis ad summum florem de rore liquenti"
            },
            {
                "verse": "Libat, et e tenero gramine lingit apis."
            },
            {
                "verse": "Oscula libabam, quae tu, velut excita somno,"
            },
            {
                "verse": "Excipis atque aliquid velle videre loqui;"
            },
            {
                "verse": "Velle loqui dum visa, simul dum basia carpo,"
            },
            {
                "verse": "Auraque de molli ducitur ore mihi,"
            },
            {
                "verse": "Dum ludo improbius, tua duriter ora momordi:"
            },
            {
                "verse": "Hei mihi, clamasti; sic iubet ipse dolor."
            },
            {
                "verse": "Hei mihi, clamavi, parcas mitissima, dixi."
            },
            {
                "verse": "Parcis, et in solito es blanda refusa sinu,"
            },
            {
                "verse": "Colla notas et labra notas; mox ulta dolorem"
            },
            {
                "verse": "Risisti, et gratos movit uterque iocos."
            }
        ],
        [
            {
                "verse": "Stella, tibi coelum patria est, hinc clara refulges."
            },
            {
                "verse": "Si tibi terra domus sit, domus Assyria est;"
            },
            {
                "verse": "Assyrio etenim spirat tibi pectus odores,"
            },
            {
                "verse": "Assyrio mollis stillat ab ore liquor."
            },
            {
                "verse": "Sin quia deliciae et veneres blandique lepores"
            },
            {
                "verse": "Tecum habitent, patrii sit tibi terra lares,"
            },
            {
                "verse": "Ipsa domus patriique lares sit Cyprus, et una"
            },
            {
                "verse": "Sit Veneri, atque eadem sit tibi, Stella, domus."
            }
        ],
        [
            {
                "verse": "Debentur Cereri segetes, debentur et horti"
            },
            {
                "verse": "Lampsacidae, flores, candida Chlori, tibi,"
            },
            {
                "verse": "Mellaque debentur flavae thymbraea Melissae,"
            },
            {
                "verse": "In sortem cessit, Pallas, oliva tuam,"
            },
            {
                "verse": "Sunt Zephyri faciles aurae blandique susurri,"
            },
            {
                "verse": "Sunt fontes munus, casta Diana, tuum,"
            },
            {
                "verse": "Munditiae Charitum sunt, oscula nubilis Hebes,"
            },
            {
                "verse": "Cypridis amplexus gaudiaque illa tori;"
            },
            {
                "verse": "At lacrimas, questus, at suspirantia verba,"
            },
            {
                "verse": "Has Amor assumit, illa Cupido sibi,"
            },
            {
                "verse": "Crudelis vel uterque deus, sed blandus uterque,"
            },
            {
                "verse": "Blandus uterque quidem, sed sine mente deus."
            }
        ],
        [
            {
                "verse": "Stella mihi in tenebris fax est ad gaudia noctis;"
            },
            {
                "verse": "Hanc sequor, haec dux est, haec mihi certa via."
            },
            {
                "verse": "Stella die in medio vox est ad gaudia lucis;"
            },
            {
                "verse": "Gaudia Stella die, gaudia noctis ea est."
            }
        ],
        [
            {
                "verse": "Exhausit pharetram Veneris puer, at Venus ignis"
            },
            {
                "verse": "Extinxit; Venus hinc, inde et inermis Amor,"
            },
            {
                "verse": "Exhaustam hic pharetram, extinctas flet Cypria flammas,"
            },
            {
                "verse": "Hic arcum lacrimis tingit, at illa faces."
            },
            {
                "verse": "Neve, puer, neu fle, mater; dant spicula mille"
            },
            {
                "verse": "Stellae oculi. Puer, his utere pro pharetra;"
            },
            {
                "verse": "Cum flammas mea corda vomant, his utere, mater,"
            },
            {
                "verse": "Pro face, inexhausta tu face, et hic pharetra."
            }
        ],
        [
            {
                "verse": "Surrisit, blandosque manu compressit ocellos,"
            },
            {
                "verse": "Mox furtim infecit gutta iterata genas."
            },
            {
                "verse": "Scilicet amplexus repetit dum Stella beatos"
            },
            {
                "verse": "Osculaque et dulci garrula verba sono,"
            },
            {
                "verse": "Risit, et argutos dextra compressit ocellos,"
            },
            {
                "verse": "Delicias nosset ne qua puella suas."
            },
            {
                "verse": "Mox, ubi demorsi succurrit triste labelli"
            },
            {
                "verse": "Vulnus et insani plaga maligna ioci,"
            },
            {
                "verse": "Excivit lacrimas infelix ira coactas,"
            },
            {
                "verse": "Et de me visa est non bona verba loqui."
            },
            {
                "verse": "Di faciles, quid amara bonis, quid tristia laetis"
            },
            {
                "verse": "Miscetis, curas ingeritisque novas?"
            },
            {
                "verse": "O desint lusus, dum desit cura puellis;"
            },
            {
                "verse": "Dum lacrimae desint, ipse tepescat amor."
            },
            {
                "verse": "Hosne oculos lacrimare, genisne inducere guttas?"
            },
            {
                "verse": "Parcite, di: nil vos tam nova forma movet?"
            },
            {
                "verse": "Sed lacrimare licet, lacrimis formosior ipsa es;"
            },
            {
                "verse": "Iam fluitent lacrimae, nunc mihi cara places."
            },
            {
                "verse": "Fac lacrimas, fac ipsa genis manare fluentum,"
            },
            {
                "verse": "Nostra se ut hoc ipso temperet amne sitis:"
            },
            {
                "verse": "Amne sitim sedare licet, licet oscula furtim"
            },
            {
                "verse": "Surripere, et lacrimis inseruisse iocos."
            },
            {
                "verse": "Di faciles, miscere iuvet nunc tristia laetis,"
            },
            {
                "verse": "Oscula cum lacrimis, cum lacrimisque iocos;"
            },
            {
                "verse": "Dic mihi blanditias, dic suspirantia verba."
            },
            {
                "verse": "Quid latet in tepido bella papilla sinu?"
            },
            {
                "verse": "Da pectus tractare tuum niveasque papillas,"
            },
            {
                "verse": "O in delicias pectora nata meas."
            },
            {
                "verse": "Nunc liceat saevire, atque insanire. Volenti"
            },
            {
                "verse": "Aspera, nolenti mollis et aequa veni;"
            },
            {
                "verse": "Nolentem cupidis vesana incinge lacertis,"
            },
            {
                "verse": "Oscula nolenti, dum vetat, ipsa rape."
            },
            {
                "verse": "Nunc cupio, nunc ipse velim: tu dura recusa,"
            },
            {
                "verse": "Et mea vesanis unguibus ora pete."
            },
            {
                "verse": "Dic tenerum, dic dulce aliquid. Quid vertis ocellos,"
            },
            {
                "verse": "Teque meo lacrimans subtrahis usque sinu?"
            },
            {
                "verse": "Pone iram et lacrimas. Sed te lacrimare decorum est:"
            },
            {
                "verse": "Tu face, ut hae lacrimae nostra per ora cadant,"
            },
            {
                "verse": "Tu face, ut has lacrimas siccem, face, ut oscula carpam,"
            },
            {
                "verse": "Inque meos oculos, candida, fige tuos."
            },
            {
                "verse": "Fixisti simul et rides; nunc oscula iunge;"
            },
            {
                "verse": "Oscula compositae pignora pacis eant:"
            },
            {
                "verse": "Oscula complexu gaudent, pax gaudet utrisque,"
            },
            {
                "verse": "Pace Amor exsultat, pace et amore Venus."
            },
            {
                "verse": "Tu pacem, mea vita, colas; recolamus amorem;"
            },
            {
                "verse": "Sic erit ex aequo mutua nostra Venus."
            }
        ],
        [
            {
                "verse": "Cum tenerum, cum dulce aliquid blandumque iocaris,"
            },
            {
                "verse": "Ah, medio mihi tum corde liquescit amor."
            },
            {
                "verse": "Spem mihi cum et cupidis pacem promittis ocellis,"
            },
            {
                "verse": "Lux oculis, toto corpore sensus abit."
            },
            {
                "verse": "Cum rides ignemque oculis vultuque fateris,"
            },
            {
                "verse": "Mens animum, ipse animus pectora destituit."
            },
            {
                "verse": "Amplexu iam, Stella, tuo succurre cadenti,"
            },
            {
                "verse": "Ore animum et foveas, oreque redde animam."
            }
        ],
        [
            {
                "verse": "Libat apis de rore favos mellisque liquorem;"
            },
            {
                "verse": "Inde hominum mulsum, nectar et inde deum."
            },
            {
                "verse": "De labris, mea Stella, tuis mihi mella liquescunt;"
            },
            {
                "verse": "Hic ros mella mihi stillat et iste favus,"
            },
            {
                "verse": "Condit et his Venus ambrosiam. Mihi parcite, divae:"
            },
            {
                "verse": "Sola Venus vera diffluit ambrosia."
            }
        ],
        [
            {
                "verse": "Distillat forte e tenui vagus omnis, e inde"
            },
            {
                "verse": "Labitur effusis non rediturus aquis;"
            },
            {
                "verse": "Emanant corde ex imo suspiria, moxque"
            },
            {
                "verse": "Conversa redeunt in sua corda via."
            },
            {
                "verse": "Ex oculis lacrimae postquam fluxere, nec illas"
            },
            {
                "verse": "Luminibus rursum restituere genae."
            },
            {
                "verse": "Cur revocant ad se rursum suspira curae,"
            },
            {
                "verse": "Rursus et infestat tristia corda dolor?"
            },
            {
                "verse": "Nulla quidem ratio est, etenim rationis amantes"
            },
            {
                "verse": "Expertes, omni caeca in amore via est."
            }
        ],
        [
            {
                "verse": "Felices Hermi ripae ditante metallo,"
            },
            {
                "verse": "Felicesque Tagi, quas rigat unda ferax,"
            },
            {
                "verse": "Electro felix, felix mantoide cera"
            },
            {
                "verse": "Eridanus, flavis qua petit aequor aquis."
            },
            {
                "verse": "Electrum ramis stillant frondentibus alni,"
            },
            {
                "verse": "Succinaque e lento cortice lapsa fluunt,"
            },
            {
                "verse": "Fundit mella favis e dulcibus, eque liquenti"
            },
            {
                "verse": "Rore premit tenera culta Melissa manu."
            },
            {
                "verse": "Illa bianoreis Minci pulcherrima ripis"
            },
            {
                "verse": "Regna tenet mellis, pulcher Hymete, tui,"
            },
            {
                "verse": "Regna tenet laticis, quem florida deliquat Hybla,"
            },
            {
                "verse": "Hybla favi et mellis dives et Hybla thymi."
            },
            {
                "verse": "At longe superatque Hyblen superatque et Hymeton"
            },
            {
                "verse": "Eridanus, cypria ditior ambrosia,"
            },
            {
                "verse": "Ambrosia, teneris spargit quam Stella labellis,"
            },
            {
                "verse": "Spargit et e roseo lucida nympha sinu,"
            },
            {
                "verse": "Spargit et ex oculis. Ipsi mihi parcite, divi:"
            },
            {
                "verse": "Eridani sors est invidiosa deis;"
            },
            {
                "verse": "Eridano assurgunt Musae, nova Mincius antro"
            },
            {
                "verse": "Intonat et varios voce manuque modos,"
            },
            {
                "verse": "Assurgunt Charites, ipsa et dea mater Amoris"
            },
            {
                "verse": "Summittitque faces, signaque subdit Amor."
            }
        ],
        [
            {
                "verse": "Ne misero, ne, Stella, seni blandire. Quid ignem"
            },
            {
                "verse": "Exagitas? Facibus ne, precor, adde faces."
            },
            {
                "verse": "Vis misero, vis ipsa seni indulgere? Remitte"
            },
            {
                "verse": "Blanditias, oculos et mihi dura nega,"
            },
            {
                "verse": "Verba nega, vultumque nega, mihi dira precare:"
            },
            {
                "verse": "Ipse precor, veniant omnia dira mihi."
            },
            {
                "verse": "Peccatum est, mors poena mihi aut miserabile fatum;"
            },
            {
                "verse": "Nam veniae misero quis locus esse potest?"
            },
            {
                "verse": "Sit pietas periisse reum: fecisse beatum"
            },
            {
                "verse": "Ipsa cupis? Miserum redde, beatus erit."
            },
            {
                "verse": "Supplicium infelix a te pro munere posco:"
            },
            {
                "verse": "Supplicium meritis grata repende meis."
            },
            {
                "verse": "An potui immorsis dentem fixisse labellis?"
            },
            {
                "verse": "An potui lacrimas dente ciere tuas?"
            },
            {
                "verse": "Spectavi, flueret crudo dum vulnere sanguis,"
            },
            {
                "verse": "Admovi iugulo tela nec ipse meo,"
            },
            {
                "verse": "Spectavi exanimem, viso dum lapsa cruore"
            },
            {
                "verse": "Concideres (viso nanque cruore cadis),"
            },
            {
                "verse": "Nec cecidi super ipse miser, nec vulnera lavi:"
            },
            {
                "verse": "Hic error dira caede piandus erat."
            },
            {
                "verse": "Forsitan aut lacrimas siccavi, aut denique dixi,"
            },
            {
                "verse": "Ut misero parcas: \"O mea, parce tibi?\""
            },
            {
                "verse": "Quid tibi, dens, quid, amare, precer, cum ludere possis,"
            },
            {
                "verse": "Laedere qui malis, vimque in amore sequi?"
            },
            {
                "verse": "Imprecor, ut qui regnat Amor nova ponat amandi"
            },
            {
                "verse": "Iura, ferat leges et deus ipse novas,"
            },
            {
                "verse": "Nullaque sint concessa viro, concessa puellis"
            },
            {
                "verse": "Oscula, contineat basia quisquis amat."
            },
            {
                "verse": "I, saevi, dens saeve, i, dure, et consere demens"
            },
            {
                "verse": "Praelia, nequitiae iam tibi finis adest."
            },
            {
                "verse": "Tu vero, mea lux (etenim tibi mollia corda),"
            },
            {
                "verse": "Parce, sed (ut fas est) utere iure tuo."
            },
            {
                "verse": "Suge nota, fige impresso mala vulnera dente;"
            },
            {
                "verse": "Cavit Amor, capias oscula mille licet."
            },
            {
                "verse": "Id tantum, formosa, vide, vesana, caveto"
            },
            {
                "verse": "(Quam vereor, noceat ne dolor ipse tibi),"
            },
            {
                "verse": "Dum saevis, dum dente furis, dum vulnera figis,"
            },
            {
                "verse": "Livor et insanas linquit in ore notas,"
            },
            {
                "verse": "Ne linguam nostris committas forte labellis,"
            },
            {
                "verse": "Ne temere id, quod te laedere possit, agas."
            },
            {
                "verse": "Nulla fides legi, valeat reverentia legum,"
            },
            {
                "verse": "Culpa tua est, partes dens aget ipse suas;"
            },
            {
                "verse": "Nec sat erit suxisse genas, strinxisse labellum,"
            },
            {
                "verse": "Tuta nec in clauso lingua erit ore tibi."
            },
            {
                "verse": "Iam meditor, tunc colla manu, tunc unguibus ora,"
            },
            {
                "verse": "Et mea tum ferro pectora iniqua petes;"
            },
            {
                "verse": "Ipse tuos miser ante pedes commissa fatebor,"
            },
            {
                "verse": "Et dicam: \"In tua nunc iniice iura manus.\""
            },
            {
                "verse": "Sed non iniicies, et me complexa fovebis,"
            },
            {
                "verse": "Et tua miscebis basia multa meis;"
            },
            {
                "verse": "Hinc sopor irrepet lassis, resolutaque membra"
            },
            {
                "verse": "Composito ducent otia grata toro."
            }
        ],
        [
            {
                "verse": "Mira fides, periere rosae, cecidere hyacinthi"
            },
            {
                "verse": "Et violae, nullis est decor arboribus,"
            },
            {
                "verse": "Non Zephyris est veris honos: hac luxit, Adoni,"
            },
            {
                "verse": "Luce Venus miseris decolor exequiis,"
            },
            {
                "verse": "Hac Charites secuere genas, vulsere capillum,"
            },
            {
                "verse": "Et nymphae moestis ingemuere modis."
            },
            {
                "verse": "En rursum rubuere rosae, nituere hyacinthi"
            },
            {
                "verse": "Et violae, ipse suis est decor arboribus,"
            },
            {
                "verse": "En Zephyris est veris honos: hac fulxit in ortu"
            },
            {
                "verse": "Stella die auratis concolor a radiis,"
            },
            {
                "verse": "Hac Charites pinxere genas, compsere capillum,"
            },
            {
                "verse": "Et nymphae teneros concinuere modos,"
            },
            {
                "verse": "Laeta Venus renovatque faces, natusque sagittas,"
            },
            {
                "verse": "Et nova de manibus vulnera uterque iacit."
            },
            {
                "verse": "Hinc tamen eventus licuit spectare futuros:"
            },
            {
                "verse": "Ecce ades aerumnis stella serena meis."
            }
        ],
        [
            {
                "verse": "Vere rosas, segetes aestate, subinde racemos,"
            },
            {
                "verse": "Perque hiemem Genii dona beata legunt;"
            },
            {
                "verse": "Flora rosas, messemque Ceres, Pomona racemos,"
            },
            {
                "verse": "Inde suas Genius sponte ministrat opes."
            },
            {
                "verse": "At miserandus amans et frigore tristis et aestu,"
            },
            {
                "verse": "Vereque et autunno nil, nisi triste, legit;"
            },
            {
                "verse": "Hinc Amor, inde Venus lacrimas, suspiria, questus,"
            },
            {
                "verse": "Inde Cupido gravem fundit amaritiem."
            },
            {
                "verse": "Sin quandoque rosas legit, et legit ipse hyacinthos"
            },
            {
                "verse": "Perque suas sentis, perque rubeta legit."
            }
        ],
        [
            {
                "verse": "Heliadum e lacrimis phaetontiadumque sororum"
            },
            {
                "verse": "Eridanus moesto succina in amne legit;"
            },
            {
                "verse": "E lacrimis cum Stella suis lavit ora genasque,"
            },
            {
                "verse": "Stillat et hinc violas, afflat et inde rosas."
            },
            {
                "verse": "Electro felix, felix violisque rosisque,"
            },
            {
                "verse": "Eridane; e lacrimis sunt tibi divitiae."
            }
        ],
        [
            {
                "verse": "Non arcum meditatur Amor, non spicula, Parde;"
            },
            {
                "verse": "Et tela et pharetras occupat ipse situs."
            },
            {
                "verse": "Pro pharetra nudis deus utitur ipse papillis,"
            },
            {
                "verse": "His tincta idalio spicula felle latent;"
            },
            {
                "verse": "Utitur idem oculis, in vulnera nostra sagittis;"
            },
            {
                "verse": "Ex oculis, heu heu, missa sagitta ferit."
            },
            {
                "verse": "Tu vero, quotiens felix in amore papillas"
            },
            {
                "verse": "Tractabis, sis o sis memor usque tui;"
            },
            {
                "verse": "Illic insidias, illic latitare pharetras,"
            },
            {
                "verse": "Letiferumque illic virus inesse puta,"
            },
            {
                "verse": "Cumque tibi ex oculis mollis spiraverit aura,"
            },
            {
                "verse": "Et ferro et flammis pectus inerme peti."
            },
            {
                "verse": "Heu heu, non oculis, non me puer iste papillis"
            },
            {
                "verse": "Aut petit, aut urit, vel mea corda ferit,"
            },
            {
                "verse": "Me risu, me Stella capit; hic ignis et arcus,"
            },
            {
                "verse": "Hic solus nostro pectore regna tenet."
            },
            {
                "verse": "Nunc ride, formosa, meis nunc ignibus insta,"
            },
            {
                "verse": "Et mea ridendo pectora molle feri,"
            },
            {
                "verse": "Molle feri, formosa, trucesque averte sagittas;"
            },
            {
                "verse": "Neu sanguis, neu te funera nostra iuvent."
            }
        ],
        [
            {
                "verse": "\"Dic age, dic, Syriana, deus quis curet amantes?\""
            },
            {
                "verse": "\"Nempe Amor.\" \"Ast odit quis deus?\" \"Odit Amor."
            },
            {
                "verse": "Odit Amor, quoniam ferrum meditatur et ignes,"
            },
            {
                "verse": "Letifera spargens spicula torta manu;"
            },
            {
                "verse": "Curat Amor, quod et amplexus et grata procurat"
            },
            {
                "verse": "Oscula, quod placido gaudia mille toro.\""
            },
            {
                "verse": "\"Qui deus hic Amor est?\" \"Pacem qui curat et arma,"
            },
            {
                "verse": "Et pace in media tela cruenta iacit,"
            },
            {
                "verse": "Haec et acuta iacit, iacit illa retusa; nec igni"
            },
            {
                "verse": "Indita certa fides, hic cremat, ille gelat,"
            },
            {
                "verse": "Urit et hinc flammis torrentibus, inde liquentis"
            },
            {
                "verse": "Solvit et in latices, illeque et ille dolet."
            },
            {
                "verse": "Talis Amor deus est; maris hic vestigia servat:"
            },
            {
                "verse": "Nunc saevit, blandis nunc agit ipse modis."
            },
            {
                "verse": "Nil laetum, nil dulce diu sinit, aut sinit aegrum"
            },
            {
                "verse": "Instabilisque puer, et puer ipse deus,"
            },
            {
                "verse": "Imperium crudele, sed indulgentia mitis,"
            },
            {
                "verse": "Quin mite imperium, sed sine lege puer,"
            },
            {
                "verse": "Sed sine mente deus. Procul hinc discedat amator:"
            },
            {
                "verse": "Solus Amor puer est, sola tyrannis amor.\""
            }
        ],
        [
            {
                "verse": "Nulla, puer, sunt tela tibi, non flexilis arcus,"
            },
            {
                "verse": "Deque tuo nullus vulnere sanguis abit;"
            },
            {
                "verse": "Pax colitur, coliturque torus castique penates"
            },
            {
                "verse": "Et genus et soboles, munus id omne tuum."
            },
            {
                "verse": "Tu vincis animos hominum, tu pectora iungis,"
            },
            {
                "verse": "Iungis et hinc iuvenes, iungis et inde senes;"
            },
            {
                "verse": "Non puerile tibi ingenium aut variabile numen,"
            },
            {
                "verse": "Nec volucres alae, nec levis aura placet;"
            },
            {
                "verse": "Sed constans, sed serta fides concorsque voluntas,"
            },
            {
                "verse": "Scriptaque sub certa foedera lege probas,"
            },
            {
                "verse": "Nec mens caeca tibi est, caeco seu spicula iactu"
            },
            {
                "verse": "Moliris, caecum seu meditaris opus."
            },
            {
                "verse": "Omnia certa vides, sunt omnia nota videnti,"
            },
            {
                "verse": "Nil tibi cum tenebris, nil tibi cum latebris;"
            },
            {
                "verse": "Solus Amor videt in tenebris, in luce vagatur,"
            },
            {
                "verse": "Solus et ignotas novit inire vias,"
            },
            {
                "verse": "Solus, ubi est iter in bivio, discernit utrunque;"
            },
            {
                "verse": "Nulla illi ignota est semita, nulla via."
            },
            {
                "verse": "Perstat, et infixis alte radicibus haerens"
            },
            {
                "verse": "Crescit, et ipse suas sedulus auget opes,"
            },
            {
                "verse": "Nec volucres pennas pernicibus explicat alis,"
            },
            {
                "verse": "Sed manet, et stabili perstat ubique pede."
            },
            {
                "verse": "Non igitur puer est Amor incinctusve pharetra,"
            },
            {
                "verse": "Nec pennas nudus caecave tela quatit;"
            },
            {
                "verse": "Sed deus est, qui corda hominum, qui pectora mulcet,"
            },
            {
                "verse": "Et mulcet gratis illaque et illa modis"
            },
            {
                "verse": "Quique puellarum mentes regit et regit artem,"
            },
            {
                "verse": "Et thalami sanctas sancit amicitias."
            },
            {
                "verse": "Nam quodcunque in amore malum, quodcunque molestum"
            },
            {
                "verse": "De vitiis hominum semina certa trahit;"
            },
            {
                "verse": "Hinc iuvenes, illinc peccant et utrinque puellae,"
            },
            {
                "verse": "Ut contra nequeat sistere solus Amor;"
            },
            {
                "verse": "Hinc puer, hinc arcu facibusque armatus et igni,"
            },
            {
                "verse": "Et caeca spargit spicula caeca manu."
            },
            {
                "verse": "Blande puer, deus ipse, deus facilisque potensque,"
            },
            {
                "verse": "Salve, Amor, et generis conciliator, have."
            }
        ],
        [
            {
                "verse": "Brundusii latis longe viret ardua terris"
            },
            {
                "verse": "Arbor, idumaeis usque petita locis;"
            },
            {
                "verse": "Altera hydruntinis in saltibus aemula palma;"
            },
            {
                "verse": "Illa virum referens, haec muliebre decus."
            },
            {
                "verse": "Non uno crevere solo, distantibus agris;"
            },
            {
                "verse": "Nulla loci facies, nec socialis amor."
            },
            {
                "verse": "Permansit sine prole diu, sine fructibus arbor"
            },
            {
                "verse": "Utraque frondosis et sine fruge comis;"
            },
            {
                "verse": "At, postquam patulos fuderunt brachia ramos,"
            },
            {
                "verse": "Coepere et coelo liberiore frui,"
            },
            {
                "verse": "Frondosique apices se conspexere virique"
            },
            {
                "verse": "Illa sui vultus, coniugis ille suae,"
            },
            {
                "verse": "Hausere et blandum venis sitientibus ignem,"
            },
            {
                "verse": "Optatos foetus sponte tulere sua,"
            },
            {
                "verse": "Ornarunt ramos gemmis (mirabile dictu),"
            },
            {
                "verse": "Implevere suos melle liquente favos."
            },
            {
                "verse": "Mirum, si ex oculis et Amor sua spicula iactat,"
            },
            {
                "verse": "Et Venus accensas spargit ab ore faces?"
            },
            {
                "verse": "Mirum, si Eridanus, si vel regnator aquarum"
            },
            {
                "verse": "Rore suo nostras temperat usque faces?"
            }
        ],
        [
            {
                "verse": "Martinum conviva saturque et potus adoret;"
            },
            {
                "verse": "Hunc nobis ritum Gallia prima dedit,"
            },
            {
                "verse": "Hunc patres tenuere, tenent nunc itala regna:"
            },
            {
                "verse": "I, puer, et multo pocula tinge mero."
            },
            {
                "verse": "Dive, fave; nunc te colimus, tua templa veremur,"
            },
            {
                "verse": "Et numen felix ducimus esse tuum."
            },
            {
                "verse": "Dive, assis; calabros, famuli, geminate trientis,"
            },
            {
                "verse": "Instaurent positas fercula crebra dapes."
            },
            {
                "verse": "Numen adest; geminas video splendere lucernas;"
            },
            {
                "verse": "Intueor triplici tempora cincta face."
            },
            {
                "verse": "Dive parens Martine, ades, et tua pocula vise;"
            },
            {
                "verse": "Te cyathi et calices, te tua musta vocant."
            },
            {
                "verse": "Euge, pater, bibit ipse pater calicemque supinat;"
            },
            {
                "verse": "Quisquis adest, cyathos sumite, adeste deo,"
            },
            {
                "verse": "Dicamus bona verba, precemur et otia pacis:"
            },
            {
                "verse": "Pace penus gravida est, vinea pace nitet,"
            },
            {
                "verse": "Pace fluunt tua vina, pater; tu gallica seda"
            },
            {
                "verse": "Praelia, nam servit Gallia cuncta tibi."
            },
            {
                "verse": "Annuit ipse deus; pueri nova vina ministrent;"
            },
            {
                "verse": "Vos mecum alternas continuate vices."
            }
        ],
        [
            {
                "verse": "Laverat Eridani liquidis Venus aurea lymphis,"
            },
            {
                "verse": "Et fessam choreis presserat alta quies,"
            },
            {
                "verse": "Mulcebant myrti dominam flagrante sub aestu,"
            },
            {
                "verse": "Invitat somnos murmur et aura levis."
            },
            {
                "verse": "Aura levis suras furtim nudabat; at illi"
            },
            {
                "verse": "In somnis visus pulcher Adonis erat,"
            },
            {
                "verse": "Illius in roseis figebat rapta labellis"
            },
            {
                "verse": "Oscula, et in tenero bella gerit gremio."
            },
            {
                "verse": "Hos inter lusus somno dilapsa figura est:"
            },
            {
                "verse": "Ah miseram in lacrimis linquis, Adoni, deam."
            },
            {
                "verse": "Ipsa querebatur; questum sopor aeger acerbat:"
            },
            {
                "verse": "\"Quo fugis? Heu quid me, clamat, Adoni, fugis?\""
            },
            {
                "verse": "Ad gemitum coeunt nymphae, miserantur amantem,"
            },
            {
                "verse": "Et formam et lacrimas adiuvat ipse sopor."
            },
            {
                "verse": "Illius in placido ridebat gratia vultu,"
            },
            {
                "verse": "Fulgebat niveo pectore rarus honos,"
            },
            {
                "verse": "Stillatim ex oculis manabat gutta, genasque"
            },
            {
                "verse": "Signabat tepido flumine gemma fugax."
            },
            {
                "verse": "Hic, ut erat Veneri propior, Bundenis ocellis"
            },
            {
                "verse": "Admovitque onycem, siccat et ora manu,"
            },
            {
                "verse": "Colligit et sparsas candenti in pectore guttas;"
            },
            {
                "verse": "Sed mirata prius pectora subriguit."
            },
            {
                "verse": "Exuviis his laeta abiit. Venus excita somno,"
            },
            {
                "verse": "Inter olorinos conspicienda choros;"
            },
            {
                "verse": "Plauserunt dominae volucres, plausere salicta,"
            },
            {
                "verse": "Summisit canas alnus opaca comas."
            },
            {
                "verse": "Ipsa vehebatur cygnis, comitantur euntem"
            },
            {
                "verse": "Naides, et nitidos picta Napaea sinus;"
            },
            {
                "verse": "Qua volitat dea, funduntur violaeque rosaeque,"
            },
            {
                "verse": "Ridet humus, vario vernat odore nemus,"
            },
            {
                "verse": "Ambrosiae stillant rivi, chariteia turba"
            },
            {
                "verse": "Fundit opes Hyblae, fundit, Hymete, tuas."
            },
            {
                "verse": "At laetae volucres concentibus aera mulcent,"
            },
            {
                "verse": "Mulcet amor volucres, mulcet amor pecudes,"
            },
            {
                "verse": "Miscet amor fluviosque simul nymphasque lacustres,"
            },
            {
                "verse": "Flumina amant, et amat rustica turba Dryas,"
            },
            {
                "verse": "Arridet coelum Veneri, blanditur et aura,"
            },
            {
                "verse": "Ac resides silvas ipse susurrus agit."
            },
            {
                "verse": "At dolet Eridanus, Martis memor: \"Heu pater, inquit,"
            },
            {
                "verse": "Armorum, quid te thessalis ora tenet?"
            },
            {
                "verse": "Strymona quid Pindumque colis? Ne, bellice, cessa;"
            },
            {
                "verse": "In Veneris teneros, fesse, recurre sinus;"
            },
            {
                "verse": "Tota tua est, tibi se compsit dea; te meus amnis"
            },
            {
                "verse": "Exspectat, tibi nunc regia nostra vacat.\""
            },
            {
                "verse": "Illa, sequens Minci ripas, divertit ad antrum,"
            },
            {
                "verse": "Unde suas versat lubricus amnis aquas."
            },
            {
                "verse": "Hic centum niveae ducebant fila sorores,"
            },
            {
                "verse": "Oceano nentes candida texta patri:"
            },
            {
                "verse": "Accepere deam famulae, pater ipse seniles"
            },
            {
                "verse": "Praetendit gressus, tectaque in ampla vocat;"
            },
            {
                "verse": "Hic citharae cantusque et pocula lenis iacchi,"
            },
            {
                "verse": "In luxum et thiasos tota parata domus."
            },
            {
                "verse": "Nais at interea Bundenis laeta per hortos"
            },
            {
                "verse": "Errat, et in dextra candidus ardet onyx;"
            },
            {
                "verse": "Hunc videt, hunc spectat gelida lasciva sub umbra,"
            },
            {
                "verse": "Et sibi de lacrimis facta superba placet."
            },
            {
                "verse": "Ecce per adversas anguis se sustulit haerbas,"
            },
            {
                "verse": "Sibilus, atque oculis tetra venena iacit."
            },
            {
                "verse": "Corruit exanimis nymphe, mens deserit artus,"
            },
            {
                "verse": "Fusus onyx, lacrimis huda madescit humus."
            },
            {
                "verse": "\"Da veniam, Venus alma,\" rogat; Venus alma rogantem"
            },
            {
                "verse": "Audit, et optatam fert dea mitis opem;"
            },
            {
                "verse": "Quaque liquor maduit, frondescit amaracus illic,"
            },
            {
                "verse": "Et grato viridem flore colorat humum,"
            },
            {
                "verse": "Quaque et onyx, illo candescunt lilia prato,"
            },
            {
                "verse": "Aemula candori lilia, Cypri, tuo."
            },
            {
                "verse": "Sparge suum florem Veneri, formosa puella,"
            },
            {
                "verse": "Nec sua non Veneri lilia funde, puer."
            }
        ],
        [
            {
                "verse": "Ora Terentiolae myrram flant, pectora nardum"
            },
            {
                "verse": "Dulcidiae, stacten labra, Liquori, tua."
            },
            {
                "verse": "Colligit haec Nisea simul, conspergit et aura"
            },
            {
                "verse": "Ambrosiae, quam flat crinibus ipsa suis;"
            },
            {
                "verse": "Pyxide mox parva, viridi circumdata myrto,"
            },
            {
                "verse": "Dedicat, et ponit, cypria diva, tibi,"
            },
            {
                "verse": "Optat et ut pariter cum coniuge transigat annos;"
            },
            {
                "verse": "Quod Nisea cupit, quod Chariteus havet."
            }
        ],
        [
            {
                "verse": "Evolat e gremio terrae levis halitus, illum"
            },
            {
                "verse": "In rorem vertit noctis amica quies;"
            },
            {
                "verse": "E facie tenerae lenis fluit aura puellae,"
            },
            {
                "verse": "Vertit eam in mentis dulce levamen Amor."
            },
            {
                "verse": "Illius aspersu mulcentur roscida prata,"
            },
            {
                "verse": "Huius at afflatus pectora fessa levat."
            },
            {
                "verse": "E gremio spirant telluris flabra, vicissim"
            },
            {
                "verse": "Quaeque quieta ferant tempora, quaeque mala;"
            },
            {
                "verse": "Quos risus, quae det suspiria pectus amantis,"
            },
            {
                "verse": "Ipsa eadem facies utraque signa dabit."
            },
            {
                "verse": "Cur non e terra, sed de spumantibus undis,"
            },
            {
                "verse": "Nata sed irato sit Cytherea mari?"
            },
            {
                "verse": "Fluctuat an semper miseri quia pectus amantis,"
            },
            {
                "verse": "Aestuat et variis mens agitata modis?"
            }
        ],
        [
            {
                "verse": "Pectebat Cytherea comas madidumque capillum"
            },
            {
                "verse": "Siccabat; Charites carmina lecta canunt,"
            },
            {
                "verse": "Ad cantum Satyri properant, ad carmina nymphae,"
            },
            {
                "verse": "Carmina de tacitis saepibus hausta bibunt."
            },
            {
                "verse": "Hinc aliquis petulans ausus prodire Dionen"
            },
            {
                "verse": "Intuitur, docta dum linit ora manu:"
            },
            {
                "verse": "Erubuit pudibunda, ruborque per ora cucurrit,"
            },
            {
                "verse": "Occupat et teneras purpura grata genas,"
            },
            {
                "verse": "Mox interque rosas interque roseta refugit,"
            },
            {
                "verse": "Delitet, et molles spirat ab ore crocos."
            },
            {
                "verse": "Dum spirat funditque crocos, dum purpura fulget,"
            },
            {
                "verse": "Concipit afflatus daedala terra deae;"
            },
            {
                "verse": "Hinc et purpureum flores traxere colorem,"
            },
            {
                "verse": "Quaeque prius candor, purpura facta rosa est."
            },
            {
                "verse": "Has legite, his tenerae crines ornate, puellae,"
            },
            {
                "verse": "Pestano niteat lucida rore coma,"
            },
            {
                "verse": "Vere rosas, aestate rosas diffundite divae,"
            },
            {
                "verse": "Spirent templa rosas, ipsae et olete rosas."
            }
        ],
        [
            {
                "verse": "Fictilibus si coena placet tibi, candide Carbo,"
            },
            {
                "verse": "Coena parata tibi est, ruraque nostra patent,"
            },
            {
                "verse": "Et penus, et virides horti, genialis et umbra;"
            },
            {
                "verse": "Quasque suas pandit citria silva comas,"
            },
            {
                "verse": "Vina mihi deprompta et lecta et grata bibenti,"
            },
            {
                "verse": "Aurea sive probes, seu mage nigra placent,"
            },
            {
                "verse": "Lenis aquae simplexque latex et fertilis urna,"
            },
            {
                "verse": "Certet ut inde merum, pugnet ut inde latex,"
            },
            {
                "verse": "Vernarum mihi fida manus tibi nota ministret,"
            },
            {
                "verse": "Marmaricosque agitet barbara turba choros."
            },
            {
                "verse": "Fictilibus tibi mensa abacusque nitescet acernus,"
            },
            {
                "verse": "Nullus in extersa non erit aede lepos,"
            },
            {
                "verse": "In primis frons laeta et grati ad pocula lusus,"
            },
            {
                "verse": "Et culti et nulla rusticitate sales."
            },
            {
                "verse": "Principio gravidis ponentur lecta canistris"
            },
            {
                "verse": "Quae tulit autunnus, quae meus hortus alit:"
            },
            {
                "verse": "Roscida erunt, matura et erunt et sole recocta,"
            },
            {
                "verse": "Quaeque sua carpsit Antiniana manu."
            },
            {
                "verse": "Hinc ponetur avis, fallacis praeda coloni,"
            },
            {
                "verse": "Primaque cui nomen ficus amata dedit;"
            },
            {
                "verse": "Pingui iure natet salsaque immista suilla,"
            },
            {
                "verse": "Condiat et tritum lauta patella piper."
            },
            {
                "verse": "De lanio nihil hic, nihil e caupone morare;"
            },
            {
                "verse": "Rura dabunt quicquid nostra culina coquit."
            },
            {
                "verse": "Altilis inde capus, raptique a matre columbi"
            },
            {
                "verse": "Anser et implumis, et bene pastus anas,"
            },
            {
                "verse": "Post tener et lactens et primis cornibus hedus,"
            },
            {
                "verse": "Quem corno et ceraso farserit apta manus."
            },
            {
                "verse": "Forsitan accedet callosum tergus et apri,"
            },
            {
                "verse": "Aut celeris catuli devia praeda lepus,"
            },
            {
                "verse": "Certus at in verubus fumat iam porcus, obeso"
            },
            {
                "verse": "Et turdo et merulis atque palumbe satur."
            },
            {
                "verse": "Cuique suus praesto sopor, aut quem coerula limon"
            },
            {
                "verse": "Temperet, aut quem dant punica pressa liquor,"
            },
            {
                "verse": "Seu quem bacca liquat myrti, liquat haerba virentis"
            },
            {
                "verse": "Serpilli, aut dulci corna recocta sapa."
            },
            {
                "verse": "Feltrius accedat tecum; te culta Patulcis,"
            },
            {
                "verse": "Illum pro foribus Antiniana manet."
            },
            {
                "verse": "Nec desunt vina et lances mensamque secundam"
            },
            {
                "verse": "Qui curent, missas nec sine lege dapes;"
            },
            {
                "verse": "Nec tibi post epulas deerit praeceptor amorum,"
            },
            {
                "verse": "Ingenio periit qui miser ipse suo,"
            },
            {
                "verse": "Nec formosa suis quem Cynthie cepit ocellis"
            },
            {
                "verse": "Contactum nullis ante cupidinibus,"
            },
            {
                "verse": "Delia nec lasciva neget tibi carmen et ille"
            },
            {
                "verse": "Qui cupit in gelidis montibus esse lapis;"
            },
            {
                "verse": "Basia vel tibi mille dabit, dabit altera mille"
            },
            {
                "verse": "Lesbia, quique senes nullius assis habet."
            },
            {
                "verse": "Tu modo linque forum, linque et vadimonia, Carbo,"
            },
            {
                "verse": "Tantisper, tibi dum rustica coena datur."
            }
        ],
        [
            {
                "verse": "Sic quereris, Teramane, dolor sic pectora vexat,"
            },
            {
                "verse": "Audiat ut questus daunias ora tuos;"
            },
            {
                "verse": "Sic miser erepto sensim tabescis amico,"
            },
            {
                "verse": "Nulla sit ut lacrimis meta futura tuis."
            },
            {
                "verse": "Pirithoum Theseus, Patroclum flevit Achilles,"
            },
            {
                "verse": "Sed finem lacrimis fecit uterque suis;"
            },
            {
                "verse": "Et mortem Evander nato licet optet adempto,"
            },
            {
                "verse": "Insiliit moestos non tamen ipse rogos;"
            },
            {
                "verse": "Nec minus in patriam, nato moriente, superstes"
            },
            {
                "verse": "Et caram voluit Nestor adire Pylon;"
            },
            {
                "verse": "Daunus et, extincto crudeli funere Turno,"
            },
            {
                "verse": "Solatur nati fata cruenta pater."
            },
            {
                "verse": "Nil adeo durum est, quod non sua molliat aetas,"
            },
            {
                "verse": "Et quem mens nequiit, tempora certa levant."
            },
            {
                "verse": "Adde quod haud lacrimis dignus, sed laudibus ille est,"
            },
            {
                "verse": "Pro patria voluit quisquis obire sua:"
            },
            {
                "verse": "Illum, venturis retinentem nomina seclis,"
            },
            {
                "verse": "Tollet ab obscura fama perennis humo."
            },
            {
                "verse": "Hac duce tarpeiam Decius se vovit ob arcem,"
            },
            {
                "verse": "Coclitis et virtus hac duce nota fuit;"
            },
            {
                "verse": "Hinc duo Scipiadae repetito et vulnere fortis"
            },
            {
                "verse": "Portius, hinc animae, prodige Paule, tuae."
            },
            {
                "verse": "Mars pater, et defensa Iovis Capitolia magni,"
            },
            {
                "verse": "Et servata suis Vesta verenda focis"
            },
            {
                "verse": "Illis elisias sedes tribuere piorum"
            },
            {
                "verse": "Certa loca; hic patriae est iura tuentis honor."
            },
            {
                "verse": "Hic honor, haec loca certa tuo concessa Camillo,"
            },
            {
                "verse": "Pro patria elisium cui datur omne nemus;"
            },
            {
                "verse": "Hic inter Marsosque suos, priscumque Sabellum,"
            },
            {
                "verse": "Romanosque patres, Argolicosque duces,"
            },
            {
                "verse": "Ostentans decus eximium, sua vulnera, plausu"
            },
            {
                "verse": "Excipitur; plausum reddit et omnis ager,"
            },
            {
                "verse": "Laeta canunt heroes, et alta silentia rumpunt,"
            },
            {
                "verse": "Fama coronatis celsa vagatur equis."
            },
            {
                "verse": "Quare, age, nec gratas iuveni depone querelas,"
            },
            {
                "verse": "Et lacrimis parcas hunc honerare tuis."
            },
            {
                "verse": "Ille deo fruitur, fatis melioribus usus,"
            },
            {
                "verse": "Felix, quem patria fas sit in urbe coli:"
            },
            {
                "verse": "Quemque coles, Teramane, memor patriaeque tuique,"
            },
            {
                "verse": "Heroem et culta concine culta lyra."
            }
        ]
    ]
}