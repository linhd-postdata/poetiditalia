{
    "author": "Michele Marullo",
    "title": "epigrammaton libri",
    "url": "http://www.poetiditalia.it/texts/MARULLO|epig|001",
    "text": [
        [],
        [
            {
                "verse": "Michaelis Tarchaniotae MarulliConstantinopolitani epigrammatonad Laurentium Medicen Petri Francisci filiumliber primus"
            }
        ],
        [
            {
                "verse": "Inter mille neces durique incommoda Martis"
            },
            {
                "verse": "Quis putet Aonias posse iuvare deas?"
            },
            {
                "verse": "Hic quoque, Laure, iuvant perque arma ensesque sequuntur,"
            },
            {
                "verse": "Militiae comites nec pudet esse meae,"
            },
            {
                "verse": "Quaeque manus ferrum, posito fert ense libellos:"
            },
            {
                "verse": "Et placet et Musis est sine dulce nihil."
            },
            {
                "verse": "Sed tamen his studiis debetur lassa senectus:"
            },
            {
                "verse": "Interea certe sudor uterque decet."
            },
            {
                "verse": "Tu modo, diverso gladios dum stringimus orbe,"
            },
            {
                "verse": "Hoc tibi sinceri pignus amoris habe."
            }
        ],
        [
            {
                "verse": "Salve, nequitiae meae, Neaera,"
            },
            {
                "verse": "Mi passercule, mi albe turturille,"
            },
            {
                "verse": "Meum mel, mea suavitas, meum cor,"
            },
            {
                "verse": "Meum suaviolum, mei lepores:"
            },
            {
                "verse": "Te ne vivere ego queam relicta?"
            },
            {
                "verse": "Te ne ego sine regna, te sine aurum"
            },
            {
                "verse": "Aut messes Arabum velim beatas?"
            },
            {
                "verse": "O prius peream ipse, regna et aurum!"
            }
        ],
        [
            {
                "verse": "Inventa nuper, nervum cum tenderet acrem,"
            },
            {
                "verse": "Obstupuit visa victus Amor domina."
            },
            {
                "verse": "Sensit laeta suas vires oculosque retorsit,"
            },
            {
                "verse": "Dum fugiat: ventis ocior ille fugit."
            },
            {
                "verse": "Sed dum forte fugit, plenae cecidere pharetrae,"
            },
            {
                "verse": "Devicti spolium quas tulit illa dei,"
            },
            {
                "verse": "Induiturque humerum pariterque hominesque deosque"
            },
            {
                "verse": "Una ferit: victus errat inermis Amor."
            }
        ],
        [
            {
                "verse": "Ingrate falco et crimen alitum omnium,"
            },
            {
                "verse": "Quascunque mollis aura sublevat solo,"
            },
            {
                "verse": "Coelumque pennis nubila et tranant suis"
            },
            {
                "verse": "Ac regna solae coelitum et vident domos:"
            },
            {
                "verse": "Quis te repente tantus invasit furor,"
            },
            {
                "verse": "Tam mite regis perpeti ut nolles iugum,"
            },
            {
                "verse": "Qui te tam amabat virgo quam puppas solet,"
            },
            {
                "verse": "Nondum mariti virgo quae sedit sinu,"
            },
            {
                "verse": "Nec ad iugales deiicit lumen faces?"
            },
            {
                "verse": "An nesciebas regias longas manus?"
            },
            {
                "verse": "Insulse, inepte, perfide, ignave, impie,"
            },
            {
                "verse": "Cuius opera huc rex toto et huc vagus die,"
            },
            {
                "verse": "Vix nocte multa lassulus redit domum."
            }
        ],
        [
            {
                "verse": "Quid me, Paule, tuis vocibus enecas?"
            },
            {
                "verse": "Non dis, non Veneri placet,"
            },
            {
                "verse": "Quae curis lacrimas mitibus ingerit,"
            },
            {
                "verse": "Nec fas est posito iugo"
            },
            {
                "verse": "Oblitum dominae vivere et ignium,"
            },
            {
                "verse": "Quem tactum semel improbus"
            },
            {
                "verse": "Miris versat Amor saevitia modis."
            },
            {
                "verse": "Tu, cui maior inest vigor"
            },
            {
                "verse": "Et mens desidiae non patiens malae,"
            },
            {
                "verse": "Artes et patrium decus"
            },
            {
                "verse": "Tutanda et titulos suscipe Achaicos:"
            },
            {
                "verse": "Nos contra tenues sine"
            },
            {
                "verse": "Assueto dominae servitio premi,"
            },
            {
                "verse": "Contentos placito sinu"
            },
            {
                "verse": "Inter nequitias mutuaque oscula"
            },
            {
                "verse": "Turpem canitiem pati."
            }
        ],
        [
            {
                "verse": "Tu, quicunque virum vacuo tot milia in arvo"
            },
            {
                "verse": "Cernis ab hirsutis dilaceranda feris,"
            },
            {
                "verse": "Desine mirari: patrii est hoc moris, honestam"
            },
            {
                "verse": "Pugnando mortem quaerere, non tumulum."
            }
        ],
        [
            {
                "verse": "Quaerite Maeoniden, Musae, redit alter Achilles;"
            },
            {
                "verse": "Quaerite Peliden, Maeonides remeat."
            },
            {
                "verse": "Hic erit, et magnum referat qui solus Homerum"
            },
            {
                "verse": "Et renovet Phthii fortia facta ducis:"
            },
            {
                "verse": "Vos modo felices annos et candida vitae"
            },
            {
                "verse": "Tempora tam raris dotibus apta date."
            }
        ],
        [
            {
                "verse": "Hic Gazes iacet et Gazae Sophia addita mater,"
            },
            {
                "verse": "Alterutrum quoniam mors rapere haud potuit."
            }
        ],
        [
            {
                "verse": "Scala, delitium tui Marulli"
            },
            {
                "verse": "Et veri columen decusque amoris:"
            },
            {
                "verse": "Quis te, quis deus huc venire iussit"
            },
            {
                "verse": "Solatum ad veterem tuum sodalem,"
            },
            {
                "verse": "Qui solus Calabris misellus oris"
            },
            {
                "verse": "Eiectus patria sodalibusque,"
            },
            {
                "verse": "Uni qui mala patriae levabant,"
            },
            {
                "verse": "Flendo tempora conterit maligna?"
            },
            {
                "verse": "O diem nitidum! Quis huc, quis unquam"
            },
            {
                "verse": "Venturum mihi, Scala; te putaret?"
            },
            {
                "verse": "Venisti tamen, o amice, nec te"
            },
            {
                "verse": "Tam longae labor est viae moratus."
            },
            {
                "verse": "En, cape oscula tam diu cupita,"
            },
            {
                "verse": "Amplexus cape tam diu negatos:"
            },
            {
                "verse": "Fruamur pariter die beato!"
            },
            {
                "verse": "Qui scis crastina quid minetur hora?"
            }
        ],
        [
            {
                "verse": "Siquis opum largus, siquis virtutis alumnus,"
            },
            {
                "verse": "Siquis sincerae cultor amicitiae,"
            },
            {
                "verse": "Si quisquam dubia fati sublimior aura,"
            },
            {
                "verse": "Siquis fortunam qui facit ipse sibi,"
            },
            {
                "verse": "Siquis Marte ferox, siquis post arma benignus,"
            },
            {
                "verse": "Siquis qui, quod habet, hoc habet ille bonis,"
            },
            {
                "verse": "Siquis possessor fidei, probitatis, honesti:"
            },
            {
                "verse": "Ne vivam, si non tu mihi, Caesar, hic es."
            }
        ],
        [
            {
                "verse": "Tu, qui me casusque meos in imagine parva"
            },
            {
                "verse": "Aspicis et digito tristia fata refers:"
            },
            {
                "verse": "Vera haec effigies, nex vera est, hospes, Elissae,"
            },
            {
                "verse": "Sed non vera necis causa pudendus amor."
            },
            {
                "verse": "Nec mihi Phryx nocuit (nec enim Phryga novimus ullum),"
            },
            {
                "verse": "Cura sed antiqui casta tenaxque tori,"
            },
            {
                "verse": "Quam ne coniugio Lybici violare tyranni"
            },
            {
                "verse": "Cogerer, hac cecidi fortiter usa manu."
            },
            {
                "verse": "At vos, o vates, si sunt haec praemia laudi,"
            },
            {
                "verse": "Quae feret incesti foemina adulterii?"
            }
        ],
        [
            {
                "verse": "Das gemmas aurumque, ego do tibi carmina tantum:"
            },
            {
                "verse": "Sed bona si fuerint carmina, plus ego do."
            }
        ],
        [
            {
                "verse": "Sic me, blanda, tui, Neaera, ocelli,"
            },
            {
                "verse": "Sic candentia colla, sic patens frons,"
            },
            {
                "verse": "Sic pares minio genae perurunt,"
            },
            {
                "verse": "Ex quo visa mihi et simul cupita es,"
            },
            {
                "verse": "Ut, ni me lacrimae rigent perennes,"
            },
            {
                "verse": "Totus in tenues eam favillas."
            },
            {
                "verse": "Sic rursum lacrimae rigant perennes,"
            },
            {
                "verse": "Ex quo visa mihi et simul cupita es,"
            },
            {
                "verse": "Ut, ni, blanda, tui, Neaera, ocelli,"
            },
            {
                "verse": "Ni candentia colla, ni patens frons,"
            },
            {
                "verse": "Ni pares minio genae perurant,"
            },
            {
                "verse": "Totus in riguos eam liquores."
            },
            {
                "verse": "O vitam miseram et cito caducam!"
            }
        ],
        [
            {
                "verse": "Parce, hospes, tumulo: Caesar Germanicus hic sum:"
            },
            {
                "verse": "Saepe etiam ignotis ipse dedi requiem."
            },
            {
                "verse": "Quod siquem tituli nihil huius gratia tangit,"
            },
            {
                "verse": "At moveat patria fraude quod hic iaceo."
            },
            {
                "verse": "Sed iaceo, quamvis non vitae, at plenus honorum,"
            },
            {
                "verse": "Hoc uno ingratus, quod genui, patriae."
            },
            {
                "verse": "Testata est mores lacrimis plebesque patresque:"
            },
            {
                "verse": "Haec sunt sinceri iudicia ingenii."
            }
        ],
        [
            {
                "verse": "Moerenda Vitulus atque Asella coniuges,"
            },
            {
                "verse": "Qui morte praeventi mala, nec ille bos"
            },
            {
                "verse": "Nec illa quivit emori asina. Hoc ex suis"
            },
            {
                "verse": "Sibi bonis sumpsere, quod vides soli."
            }
        ],
        [
            {
                "verse": "Amor Tibullo, Mars tibi, Maro, debet,"
            },
            {
                "verse": "Terentio soccus levis,"
            },
            {
                "verse": "Cothurnus olim nemini satis multum,"
            },
            {
                "verse": "Horatio satyra et chelys,"
            },
            {
                "verse": "Natura magni versibus Lucretii"
            },
            {
                "verse": "Lepore Musaeo illitis,"
            },
            {
                "verse": "Epigramma cultum, teste Rhallo, adhuc nulli,"
            },
            {
                "verse": "Docto Catullo syllabae:"
            },
            {
                "verse": "Hos siquis inter caeteros locat vates,"
            },
            {
                "verse": "Onerat quam honorat verius."
            }
        ],
        [
            {
                "verse": "Effigiem quaeris, nec vis, Mancine, poetam:"
            },
            {
                "verse": "Quid, nisi quod comedit nil statua, hic comedit?"
            }
        ],
        [
            {
                "verse": "Sic istos oculos tuos, Neaera,"
            },
            {
                "verse": "Avertis, quotiens perire me vis,"
            },
            {
                "verse": "Tanquam perdere non queas tuendo:"
            },
            {
                "verse": "Sed tu ne peream times beatus."
            },
            {
                "verse": "Ne time: ah miser, ah miser peribo!"
            },
            {
                "verse": "Sed hoc tam miserum (ut putas) perire,"
            },
            {
                "verse": "Tuo servitio magis beatum est."
            }
        ],
        [
            {
                "verse": "Quod Sappho Aoniis decima est soror addita Musis,"
            },
            {
                "verse": "Inter Pieridas negligit esse Nape"
            },
            {
                "verse": "Miraturque pati scelus hoc coelestia corda"
            },
            {
                "verse": "Et sanctum impuro carmine nectar emi."
            },
            {
                "verse": "Usque adeo ne intacta Nape? Nil spurcius immo est!"
            },
            {
                "verse": "Sed certe vati filiola obiicitur."
            }
        ],
        [
            {
                "verse": "Si genus audieris, spernes: mirabere gesta."
            },
            {
                "verse": "Illud fortunae est, hoc opus ingenii."
            }
        ],
        [
            {
                "verse": "Has violas atque haec tibi candida lilia mitto:"
            },
            {
                "verse": "Legi hodie violas, candida lilia heri:"
            },
            {
                "verse": "Lilia, ut instantis monearis virgo senectae,"
            },
            {
                "verse": "Tam cito quae lapsis marcida sunt foliis;"
            },
            {
                "verse": "Illae, ut vere suo doceant ver carpere vitae,"
            },
            {
                "verse": "Invida quod miseris tam breve Parca dedit."
            },
            {
                "verse": "Quod si tarda venis, non ver breve, non violas, sed"
            },
            {
                "verse": "(Proh facinus!) sentes cana rubosque metes."
            }
        ],
        [
            {
                "verse": "Per Scythiam Bessosque feros, per tela, per hostes"
            },
            {
                "verse": "Rhiphaeo venio tristis ab usque gelu,"
            },
            {
                "verse": "Scilicet exequias tibi producturus inanes,"
            },
            {
                "verse": "Fraternis unus ne careas lacrimis,"
            },
            {
                "verse": "Teque peregrina, frater, tellure iacentem"
            },
            {
                "verse": "Et tua sparsurus fletibus ossa meis,"
            },
            {
                "verse": "Quandoquidem post tot casus patriaeque domusque"
            },
            {
                "verse": "(Tanquam hoc exempto nil nocuisset adhuc)"
            },
            {
                "verse": "Te quoque sors invisa mihi, dulcissime frater,"
            },
            {
                "verse": "Abstulit, Elysium misit et ante diem,"
            },
            {
                "verse": "Ne foret aut fletus qui solaretur acerbos"
            },
            {
                "verse": "Iungeret aut lacrimis fratris et ipse suas."
            },
            {
                "verse": "Heu, miserande puer, quae te mihi fata tulerunt,"
            },
            {
                "verse": "Cui miseram linquis, frater adempte, domum?"
            },
            {
                "verse": "Tu mea post patriam turbasti pectora solus,"
            },
            {
                "verse": "Omnia sunt tecum vota sepulta mea,"
            },
            {
                "verse": "Omnia tecum una tumulo conduntur in isto:"
            },
            {
                "verse": "Frater abest, fratrem quaeso venire iube!"
            },
            {
                "verse": "Cur sine me Elysia felix spatiare sub umbra"
            },
            {
                "verse": "Inter honoratos nobilis umbra patres?"
            },
            {
                "verse": "Occurrunt Graiique atavi proavique Latini:"
            },
            {
                "verse": "Frater abest, fratrem quaeso venire iube!"
            },
            {
                "verse": "Hic tibi pallentes violas legit, alter amomum,"
            },
            {
                "verse": "Narcissum hic, vernas porrigit ille rosas,"
            },
            {
                "verse": "Attolluntque solo carisque amplexibus haerent:"
            },
            {
                "verse": "Frater abest, fratrem quaeso venire iube!"
            },
            {
                "verse": "Interea, quoniam sic fata inimica tulerunt,"
            },
            {
                "verse": "Nec mihi te licuit posse cadente mori,"
            },
            {
                "verse": "Accipe, quos habeo lugubria munera, fletus,"
            },
            {
                "verse": "Aeternumque, meae, frater, ave, lacrimae!"
            }
        ],
        [
            {
                "verse": "Quod solus, bone Laure, adamas ornasque poetas,"
            },
            {
                "verse": "Nil mirum est: solus carmine digna facis."
            }
        ],
        [
            {
                "verse": "Deipyle iacet hic prima intercepta iuventa,"
            },
            {
                "verse": "Et saecli et sexus gloria rara sui:"
            },
            {
                "verse": "Quae, dum vita fuit, superos ipsumque Tonantem"
            },
            {
                "verse": "Torserat, inferno nunc movet arma Iovi."
            }
        ],
        [
            {
                "verse": "Acci, non ego tela, non ego enses,"
            },
            {
                "verse": "Non incendia pestilentiasve,"
            },
            {
                "verse": "Non minas vereor ferociorum,"
            },
            {
                "verse": "Non hymbres, mare, turbines, procellas,"
            },
            {
                "verse": "Non quaecunque aliis solent nocere,"
            },
            {
                "verse": "Quae cuncta unius aestimamus assis:"
            },
            {
                "verse": "Verum tristius his malum puella est,"
            },
            {
                "verse": "Quae me, cum libuit, potest necare."
            }
        ],
        [
            {
                "verse": "Odit Leucothoe, sed quo plus odit, ego illam"
            },
            {
                "verse": "Plus pereo. Quid? Si non ita acerba foret,"
            },
            {
                "verse": "Blanda minus poterat: hoc in me callida vidit,"
            },
            {
                "verse": "Et fugit, invitam quo magis ipse velim."
            }
        ],
        [
            {
                "verse": "Parce, hospes, cineresque pios ne laede profanus:"
            },
            {
                "verse": "Si nescis, castis haec loca sola patent."
            },
            {
                "verse": "Nec te privata moveat quod claudor in urna:"
            },
            {
                "verse": "Haec quoque fortunae, non mea cura fuit."
            },
            {
                "verse": "Longe, hospes, longe tamen erras, si mea credis"
            },
            {
                "verse": "Nomina in exiguo tota reposta solo,"
            },
            {
                "verse": "Quaeque tot ob patriam pugnando vulnera passus,"
            },
            {
                "verse": "In cineres mecum versa abiisse leves."
            },
            {
                "verse": "Atque utinam ob patriam tantum, nec dicerer, hospes,"
            },
            {
                "verse": "Cum patria et natis oppetiisse tribus:"
            },
            {
                "verse": "Quos ego suprema comites hortatus in hora,"
            },
            {
                "verse": "Vincere dum nequeo, cum patria perii."
            }
        ],
        [
            {
                "verse": "Rogas quae mea vita sit, Neaera:"
            },
            {
                "verse": "Qualem scilicet ipsa das amanti, est:"
            },
            {
                "verse": "Infelix, misera, inquies, molesta"
            },
            {
                "verse": "Aut si triste magis potest quid esse."
            },
            {
                "verse": "Haec est, quam mihi das, Neaera, vitam."
            },
            {
                "verse": "Qui (dicis) comites? Dolor, Querelae,"
            },
            {
                "verse": "Lamentatio, Lacrimae perennes,"
            },
            {
                "verse": "Langor, Anxietas, Amaritudo,"
            },
            {
                "verse": "Aut si triste magis potest quid esse."
            },
            {
                "verse": "Hos tu das comites, Neaera, vitae."
            }
        ],
        [
            {
                "verse": "Olim rogatus quid sibi relinqueret"
            },
            {
                "verse": "Tam multa qui cuivis daret,"
            },
            {
                "verse": "\"Hoc\" inquit \"ipsum\" Antonius, \"siquid dedi:"
            },
            {
                "verse": "Nam caetera haud puto mea.\""
            }
        ],
        [
            {
                "verse": "Senserat Ausoniam vix dum bene foedere iungi,"
            },
            {
                "verse": "Cum \"Perii!\" Xystus dixit, et interiit."
            }
        ],
        [
            {
                "verse": "Cum fugeret civem civis devictus ut hostem,"
            },
            {
                "verse": "In patriam sceleris conscius ipse sui,"
            },
            {
                "verse": "\"State viri!\" Thrasybulus ait. \"Victoria vestra est,"
            },
            {
                "verse": "Nec mihi sed vobis vicimus et patriae.\""
            },
            {
                "verse": "Dixit, per mediosque ruens ensesque virosque,"
            },
            {
                "verse": "Parcendum passim civibus ingeminat."
            }
        ],
        [
            {
                "verse": "Qui fit, Petruti, ut siquis est mihi visus,"
            },
            {
                "verse": "Siquem saluto, si cui manum porxi"
            },
            {
                "verse": "Caputve movi, protinus mare et montes"
            },
            {
                "verse": "Aut siquid usquam est impudentius iactent"
            },
            {
                "verse": "Et se patronos offerant vel invito?"
            },
            {
                "verse": "Idem rogati, certa postulat cum res,"
            },
            {
                "verse": "Mirantur unde tam audiant novum nomen,"
            },
            {
                "verse": "Nec iam Marullum verba nec sua agnoscunt,"
            },
            {
                "verse": "Homines crepitui quam simillimi ventris,"
            },
            {
                "verse": "Pontanus illos ut meus bene appellat."
            },
            {
                "verse": "Tu solus a me cultus unice quicquam"
            },
            {
                "verse": "Nec polliceris, vana nec mihi iactas,"
            },
            {
                "verse": "At, cum videtur postulare res, ultro"
            },
            {
                "verse": "Imples parentis munus atque agis mecum,"
            },
            {
                "verse": "Non ut patronum, sed pium ut decet patrem:"
            },
            {
                "verse": "Nimirum amasque solus et tibi constas."
            }
        ],
        [
            {
                "verse": "Hic Albina iacet, sed non tamen hic iacet una"
            },
            {
                "verse": "Albina (hoc Veneris non tulit ipse puer),"
            },
            {
                "verse": "Sed tela atque arcus pharetraeque, Cupidinis arma,"
            },
            {
                "verse": "Quique fuit mollis semper in ore decor."
            },
            {
                "verse": "Spargite humum foliis, verno nec parcite flori:"
            },
            {
                "verse": "Haec quoque, quae cinis est, flos modo vernus erat."
            }
        ],
        [
            {
                "verse": "Cum felix regnoque potens videare paterno"
            },
            {
                "verse": "Inque dies crescat gloria honorque magis,"
            },
            {
                "verse": "Nec tua maiorum titulis concedat imago"
            },
            {
                "verse": "Et facile ex animo sit tibi cuncta fore,"
            },
            {
                "verse": "Fastidire tamen victos miserosque caveto"
            },
            {
                "verse": "Et tua Fortunae regna minora puta."
            }
        ],
        [
            {
                "verse": "Commendo tibi, Cortesi, Soavum,"
            },
            {
                "verse": "Ipsum non secus ac tuum Marullum:"
            },
            {
                "verse": "Nanque est nobilis atque litteratus"
            },
            {
                "verse": "Et, nisi manifesta pernegamus,"
            },
            {
                "verse": "Urbanus, facilis venustulusque."
            },
            {
                "verse": "Si me diligis (ut facis), Soavum"
            },
            {
                "verse": "Ipsum dilige, ama, fove adiuvaque."
            },
            {
                "verse": "Dignus est (mihi credito) Soavus"
            },
            {
                "verse": "Et sodalitio tuo et favore."
            }
        ],
        [
            {
                "verse": "Si lacrimis decoranda novis generosa puella est,"
            },
            {
                "verse": "Haec una est lacrimis condecoranda novis;"
            },
            {
                "verse": "Sin deflere nefas tam rarae funera vitae,"
            },
            {
                "verse": "Haec eadem siccis una adeunda genis."
            }
        ],
        [
            {
                "verse": "Iactor, dispereo, crucior, trahor huc miser atque huc,"
            },
            {
                "verse": "Ipse ego iam quis sim nescio aut ubi sim:"
            },
            {
                "verse": "Tot simul insidiis premor undique: proh dolor! in me"
            },
            {
                "verse": "Saevitiae Cypris dat documenta suae."
            },
            {
                "verse": "Saevitiae documenta suae dat, ego hanc tamen unam"
            },
            {
                "verse": "Depereo, utque nocet, sic libet usque sequi."
            },
            {
                "verse": "Qua siquis miserum solam me liberet horam,"
            },
            {
                "verse": "Hic mihi sit Phoebo doctior et melior."
            }
        ],
        [
            {
                "verse": "Forte Iovi dum iactat Amor sua tela, deorum"
            },
            {
                "verse": "Nuntius ex humero surripuit pharetram."
            },
            {
                "verse": "Sensit Amor fraudes, et \"Me ne, ignave, lacessis,"
            },
            {
                "verse": "Cuius\" ait \"mentem surripui totiens?\""
            }
        ],
        [
            {
                "verse": "Siste, hospes, atque haec verba, si placet, lege"
            },
            {
                "verse": "(Neque enim rogamus nisi lubentem quempiam):"
            },
            {
                "verse": "Ego Philippus hic Marullus contegor."
            },
            {
                "verse": "Posuit superstes filius Manilius"
            },
            {
                "verse": "Uxorque Thomae. Hoc satis. Caetera alii:"
            },
            {
                "verse": "De se Marullo proloqui ulterius nefas."
            }
        ],
        [
            {
                "verse": "Scribis, agis, recitas semper nova, Posthume: quid ni?"
            },
            {
                "verse": "Posthume, crede mihi, quicquid agis, novus es."
            }
        ],
        [
            {
                "verse": "Cum sit Acidaliae facies artesque Minervae"
            },
            {
                "verse": "Et Latonigenae pectora casta deae,"
            },
            {
                "verse": "Cur tibi Mars tribuit speciosum, Martia, nomen?"
            },
            {
                "verse": "An contra quod me tam fera bella facis?"
            },
            {
                "verse": "Bella facis faciasque licet, tibi dedita servit"
            },
            {
                "verse": "Mens tamen et duros serviet ad cineres."
            },
            {
                "verse": "Quod siquis misero post funera sensus amori est,"
            },
            {
                "verse": "Tunc quoque amet vultus ossea forma tuos."
            }
        ],
        [
            {
                "verse": "Hic choreae cantusque iacent Veneresque iocique:"
            },
            {
                "verse": "Unius neque enim est hic tumulus Pholoes."
            },
            {
                "verse": "Nam, simulac decimum, necdum bene, venit ad annum,"
            },
            {
                "verse": "Protinus et raris annumerata fuit:"
            },
            {
                "verse": "Mille illam petiere proci, sed mille repulsis"
            },
            {
                "verse": "Maluit in viduo casta iacere toro"
            },
            {
                "verse": "Taedarumque expers sine coniuge degere vitam,"
            },
            {
                "verse": "Libera perpetuo nec dare colla iugo."
            },
            {
                "verse": "Atque ita reste brevi veloque ornata sacerdos"
            },
            {
                "verse": "Virgineos intrat non diuturna focos."
            },
            {
                "verse": "Risit Amor Claralem habitum mentemque puellae,"
            },
            {
                "verse": "Et leviter \"Nostra est haec quoque miles!\" ait."
            },
            {
                "verse": "Nec longum: ardet inops mentis vittasque perosa"
            },
            {
                "verse": "Sedit sub Maenni conspicienda cavis."
            },
            {
                "verse": "Et tamen antiquusque rigor et nescia amorum"
            },
            {
                "verse": "Rusticitas animo pristina, ut ante, fuit:"
            },
            {
                "verse": "Non illam rixae, non lenia murmura amantum"
            },
            {
                "verse": "Iuverunt, medio non vaga lingua ioco,"
            },
            {
                "verse": "Non partes egitve suas lassataque saepe"
            },
            {
                "verse": "Immoto miserum corpore cepit onus:"
            },
            {
                "verse": "Donec, rugosa vultus mutante senecta,"
            },
            {
                "verse": "Vilis amatori visa gravisque suo est."
            },
            {
                "verse": "Tum demum faciem et formae mala damna caducae"
            },
            {
                "verse": "Conqueri et auxilium quaerere ab arte novum:"
            },
            {
                "verse": "Et modo compositum blanda latus arte movere,"
            },
            {
                "verse": "Saepe iocis tardos sollicitare viros;"
            },
            {
                "verse": "Nunc pariter digitisque loqui nutuque fideli"
            },
            {
                "verse": "Verbaque de tacitis mutua ferre notis;"
            },
            {
                "verse": "Interdum insano Veneris cogente furore,"
            },
            {
                "verse": "Cum iam flamma tegi non satis apta foret,"
            },
            {
                "verse": "Dulcia concentu modulari carmina blando"
            },
            {
                "verse": "Et placida captos ducere ab arte animos;"
            },
            {
                "verse": "Aut matronalem verbis mollire rigorem"
            },
            {
                "verse": "Et precibus castas sollicitare nurus"
            },
            {
                "verse": "Aut iam mutatos animis coniungere amantes"
            },
            {
                "verse": "Duraque mellita flectere corda prece."
            },
            {
                "verse": "Quae dum dulcis anus curat, proh tristia fata!"
            },
            {
                "verse": "Ante diem nigrum per Styga fecit iter;"
            },
            {
                "verse": "Flens tamen, ut flentes se circumspexit amicos,"
            },
            {
                "verse": "Tot defecturo iam dedit ore sonos:"
            },
            {
                "verse": "\"Eripior, sed vos, dum lux brevis ista, cavete"
            },
            {
                "verse": "Nequis iners vitae tempus abire sinat.\""
            },
            {
                "verse": "Dixit, et in tenues mens aegra evanuit auras:"
            },
            {
                "verse": "Fleverunt Charites funera, flevit Amor."
            },
            {
                "verse": "Vade, anus egregia: tibi ver, tibi cinnama surgant"
            },
            {
                "verse": "Et crescat tumulo spica Cilissa tuo!"
            }
        ],
        [
            {
                "verse": "Moesta Venus rapti casum plorabat Adonis"
            },
            {
                "verse": "Factaque fulminei vulnera dente suis."
            },
            {
                "verse": "Sensit, et indignans \"Quid fles, dea?\" Mulciber inquit."
            },
            {
                "verse": "\"Non habet in Martem ius violentus aper.\""
            }
        ],
        [
            {
                "verse": "Miraris, Acci, cur tacet Linus patrem:"
            },
            {
                "verse": "Mater Nape non prodidit."
            }
        ],
        [
            {
                "verse": "Quid frustra totiens necas rogando"
            },
            {
                "verse": "Nec firmum tibi, Avita, nec fidelem,"
            },
            {
                "verse": "Contentum solito perire amore?"
            },
            {
                "verse": "Non sum cui placeant simul trecentae,"
            },
            {
                "verse": "Non ego cupio hanc et hanc et illam:"
            },
            {
                "verse": "Primus ardor et ultimus Neaera est."
            },
            {
                "verse": "Tu, siquid tibi, Avita, cordis usquam est,"
            },
            {
                "verse": "Si me audis, eadem roga volentem"
            },
            {
                "verse": "Optantemque, libet rogare quando:"
            },
            {
                "verse": "Nos uri sine mutuis favillis,"
            },
            {
                "verse": "Nam miserrimum amare non amantem est."
            }
        ],
        [
            {
                "verse": "Quod regni, quod opum, largi quod nominis heres,"
            },
            {
                "verse": "Fortunae, Antoni, non leve munus habes:"
            },
            {
                "verse": "At quod perpetui cultor generosus honesti es,"
            },
            {
                "verse": "Ingenuo debes, quicquid id, ingenio."
            }
        ],
        [
            {
                "verse": "Quartum rogabam leucophaeam mutuam:"
            },
            {
                "verse": "Donavit ille coccina."
            },
            {
                "verse": "\"Non\" inquam \"adeo beatus est vates tuus!\""
            },
            {
                "verse": "\"Nec tam\" ipse respondit \"miser.\""
            },
            {
                "verse": "At cur rogavi, quam daret, non crederet,"
            },
            {
                "verse": "\"Quod nec dii\" ait \"credant mihi.\""
            },
            {
                "verse": "O digna, Quarte, vox tuis virtutibus,"
            },
            {
                "verse": "Notanda cunctis saeculis,"
            },
            {
                "verse": "Qui vim deorum principes sequi mones,"
            },
            {
                "verse": "Quorum vicem inter nos gerunt!"
            }
        ],
        [
            {
                "verse": "Nuntia fama patris ad nos pervenit adempti,"
            },
            {
                "verse": "Protinus et lacrimas visa novare meas:"
            },
            {
                "verse": "Nec tua tam, fateor, quam me mala publica tangunt"
            },
            {
                "verse": "Et subit Hesperii flenda ruina soli."
            },
            {
                "verse": "Occidit Ausonidum vir nulli laude secundus,"
            },
            {
                "verse": "Sive velis belli seu magis arte togae;"
            },
            {
                "verse": "Ille dies primum metuendos reddidit hostes,"
            },
            {
                "verse": "Et cecidit Latiae gloria militiae."
            },
            {
                "verse": "Vidi ego confusas peditumque equitumque catervas"
            },
            {
                "verse": "Rorantes oculos vix bene tollere humo,"
            },
            {
                "verse": "Et modo militiam, modo deplorare Latinum"
            },
            {
                "verse": "Nomen et erepti iura fidemque ducis,"
            },
            {
                "verse": "Et voluisse mori, nec te, fortissime Iuli,"
            },
            {
                "verse": "Amisso vilem continuisse animam."
            },
            {
                "verse": "Quid tibi nunc tot pulsi hostes, tot moenia prosunt"
            },
            {
                "verse": "Diruta, quid titulis fulcta superba domus,"
            },
            {
                "verse": "Quid Ligurum devictae acies, quid Gallica signa"
            },
            {
                "verse": "Partaque pugnaci gloria rara manu?"
            },
            {
                "verse": "Non minus, infestos medius deprensus in hostes,"
            },
            {
                "verse": "Dum tibi turpe putas cedere mille viris,"
            },
            {
                "verse": "Occidis, heu, titulis saevi accessurus Achumi:"
            },
            {
                "verse": "Me miserum, quantum nex dedit una mali!"
            },
            {
                "verse": "At pia pro patria, pro dis arisque tuendis,"
            },
            {
                "verse": "Indueras Latium, dux, caput arma tibi"
            },
            {
                "verse": "Ultoresque deos iurata in bella trahebas,"
            },
            {
                "verse": "Si modo sunt curae iusque piumque deis:"
            },
            {
                "verse": "Sed neque fas neque iura deos mortalia tangunt,"
            },
            {
                "verse": "Et rapit arbitrio sors fera cuncta suo."
            },
            {
                "verse": "Nam quid prisca fides iuvit pietasque Pelasgos?"
            },
            {
                "verse": "Nempe iacent nullo damna levante deo."
            },
            {
                "verse": "Aspice Byzanti quondam gratissima divis"
            },
            {
                "verse": "Moenia, Romanae nobile gentis opus:"
            },
            {
                "verse": "Haec quoque iam pridem hostili data praeda furori est,"
            },
            {
                "verse": "Solaque de tanta gloria gente manet."
            },
            {
                "verse": "Vivit honos, vivunt benefacta virumque labores,"
            },
            {
                "verse": "Et fugit hostiles fama decusque rogos."
            },
            {
                "verse": "Sic tua longinquum late diffusa per aevum"
            },
            {
                "verse": "Nomina per gentes fama loquetur anus,"
            },
            {
                "verse": "Certatimque canent docti tua gesta poetae"
            },
            {
                "verse": "Factaque erunt populis dictaque nota tua:"
            },
            {
                "verse": "Hic verus virtutis honos, haec digna laborum"
            },
            {
                "verse": "Praemia magnanimis iure petenda viris."
            },
            {
                "verse": "Parcite praeclarum funus violare querendo:"
            },
            {
                "verse": "Hostibus eveniant funera lenta meis;"
            },
            {
                "verse": "Hostibus eveniat molli tabescere lecto,"
            },
            {
                "verse": "Amplexus inter foemineosque mori!"
            },
            {
                "verse": "Arma viros caedesque decent; quid tempora vitae"
            },
            {
                "verse": "Natalesque viri connumerare iuvat?"
            },
            {
                "verse": "Sat vixit, siquem vitae non poenitet actae:"
            },
            {
                "verse": "Laudibus et fama longa petenda dies."
            },
            {
                "verse": "Nil magis est certum summa mortalibus hora:"
            },
            {
                "verse": "Serius aut citius una terenda via est."
            },
            {
                "verse": "Quid fraudare iuvat momento temporis aevum?"
            },
            {
                "verse": "Sera licet, nunquam est sera futura dies."
            },
            {
                "verse": "Optima pars vitae supremo ex funere pendet:"
            },
            {
                "verse": "Felix cuicunque est fas bene posse mori."
            },
            {
                "verse": "Quod siquis casusque hominum seriemque laborum"
            },
            {
                "verse": "Cogitet et vitae tot mala damna brevis,"
            },
            {
                "verse": "Iam primos mecum ille ortus, non ultima flenda"
            },
            {
                "verse": "Tempora mortali sentiet esse viro."
            },
            {
                "verse": "Debita naturae mors est: quid pectora planctu"
            },
            {
                "verse": "Concutis? invidiam parce movere deis."
            },
            {
                "verse": "Parce, precor, Matthaee, modumque impone dolori:"
            },
            {
                "verse": "Ingenium luctus dedecet iste tuum."
            },
            {
                "verse": "At non sic Tynichusque senex Spartanaque natum"
            },
            {
                "verse": "Flevit: eris molli mollior ipse nuru?"
            },
            {
                "verse": "Si tibi consultum non is, at consule fratri,"
            },
            {
                "verse": "Consule amicitiis coniugioque tuo;"
            },
            {
                "verse": "Aspice qui populi, quis te circumspicit ordo,"
            },
            {
                "verse": "Imposita est humeris sarcina quanta tuis."
            },
            {
                "verse": "Sume animos, nec te vaesano trade dolori,"
            },
            {
                "verse": "Et populis tandem da sua iura tuis;"
            },
            {
                "verse": "Da populis sua iura tuis terrisque beatus"
            },
            {
                "verse": "Vive diu: meruit quae pater astra tenet."
            }
        ],
        [
            {
                "verse": "Non tot Attica mella, littus algas,"
            },
            {
                "verse": "Montes robora, ver habet colores,"
            },
            {
                "verse": "Non tot tristis hyems riget pruinis,"
            },
            {
                "verse": "Autumnus gravidis tumet racemis,"
            },
            {
                "verse": "Non tot spicula Medicis pharetris,"
            },
            {
                "verse": "Non tot signa micant tacente nocte,"
            },
            {
                "verse": "Non tot aequora piscibus natantur,"
            },
            {
                "verse": "Non aer tot aves habet serenus,"
            },
            {
                "verse": "Non tot Oceano moventur undae,"
            },
            {
                "verse": "Non tantus numerus Lybissae arenae:"
            },
            {
                "verse": "Quot suspiria, quot, Neaera, pro te"
            },
            {
                "verse": "Vaesanos patior die dolores."
            }
        ],
        [
            {
                "verse": "Quicquid agit, Veneres agit Euphrosynea; sed hae me,"
            },
            {
                "verse": "Dispeream, si non disperimunt Veneres."
            },
            {
                "verse": "Nam quotiens video, totiens et pectus et ipsum"
            },
            {
                "verse": "Cor silet et totus deficio ac pereo."
            }
        ],
        [
            {
                "verse": "Qui dedit Aiaci, Thesidae, Protesilao,"
            },
            {
                "verse": "Ille dedit nomen, lucida Gemma, tibi."
            },
            {
                "verse": "Nam neque fulgidior neque te formosior ulla est,"
            },
            {
                "verse": "Quaeque hominum possit corda movere magis."
            },
            {
                "verse": "Iure igitur Gemma es; quod si tibi displicet illud,"
            },
            {
                "verse": "Dum dea, vel Pallas vel magis esto Venus."
            }
        ],
        [
            {
                "verse": "\"Quaenam hoc in tumulo tegitur matrona?\" \"Venustas.\""
            },
            {
                "verse": "Ille Pudicitiam dixerat: haec eadem est."
            },
            {
                "verse": "\"Quod genus?\" \"Inachidi\". \"Generis fortuna?\" \"Beata,"
            },
            {
                "verse": "Sed cecidit patria deficiente sua.\""
            },
            {
                "verse": "\"Quis torus?\" \"Unus, et hic felix sine lite Marulli.\""
            },
            {
                "verse": "\"An mater?\" \"Seno pignore fecit avum.\""
            },
            {
                "verse": "\"Quae vita?\" \"In tenebris.\" \"Quae causa indigna doloris?\""
            },
            {
                "verse": "\"Occasus patriae servitiumque grave.\""
            },
            {
                "verse": "\"Ecquem cum patria luxit?\" \"Fratresque patremque,"
            },
            {
                "verse": "Sed quas felices diceret esse animas.\""
            },
            {
                "verse": "Felices nimirum animae, sed enim haec quoque felix,"
            },
            {
                "verse": "Foemina tam rari pectoris in patriam."
            }
        ],
        [
            {
                "verse": "Viderat intactam nuper Venus alma Neaeram,"
            },
            {
                "verse": "Et puero \"Cessant quid tua spicula?\" ait."
            },
            {
                "verse": "Cui deus humentes lacrimis deiectus ocellos,"
            },
            {
                "verse": "\"Spicula\" ait, \"mater, quae tenet illa, refers\"."
            }
        ],
        [
            {
                "verse": "Laure, Compater, Altili, Elisi, Aeli,"
            },
            {
                "verse": "Parde, Phosphore, Rhalle, Zenobi, Acci,"
            },
            {
                "verse": "Pontane, unanimi mei sodales:"
            },
            {
                "verse": "Quam bene est mihi cum mea Thalia,"
            },
            {
                "verse": "Quam mecum bene rursus est Thaliae!"
            },
            {
                "verse": "Ambo dulciculi, venustuli ambo,"
            },
            {
                "verse": "Ambo lusibus erudituli isdem,"
            },
            {
                "verse": "Isdem moribus educatuli ambo,"
            },
            {
                "verse": "Fortunae pariter malignae uterque,"
            },
            {
                "verse": "Quam neuter tamen aestimat caballi,"
            },
            {
                "verse": "Ut qui me videt, hanc putet videre."
            }
        ],
        [
            {
                "verse": "Foenerat, et levis Endymion tibi, Rhalle, videtur:"
            },
            {
                "verse": "Crede mihi, nimis est hic homo, Rhalle, gravis."
            }
        ],
        [
            {
                "verse": "Matrem rogatus faceret an patrem pluris"
            },
            {
                "verse": "Iphicrate satus nobili,"
            },
            {
                "verse": "\"Matrem\" inquit: \"haec enim Atticum edidit, Graecus"
            },
            {
                "verse": "Quem voluerat Thracem pater.\""
            }
        ],
        [
            {
                "verse": "Lustrabas, dum vita fuit, vagus advena terras,"
            },
            {
                "verse": "Scilicet antiquae, Crasse, memor patriae:"
            },
            {
                "verse": "Nunc functus vitaque hominumque laboribus aegris,"
            },
            {
                "verse": "Protinus in veram rursus abis patriam."
            }
        ],
        [
            {
                "verse": "Iuravi fore me tuum perenne,"
            },
            {
                "verse": "Per me, per caput hoc, per hos ocellos,"
            },
            {
                "verse": "Qui te disperiere contuendo,"
            },
            {
                "verse": "Per quod plurima cor tulit dolenda."
            },
            {
                "verse": "\"Haec\" inquis \"mea sunt, tua ista sunto!\""
            },
            {
                "verse": "At certe lacrimae meae, Neaera,"
            },
            {
                "verse": "Quas iuro fore me tuum perenne."
            }
        ],
        [
            {
                "verse": "\"Quis puer hic?\" \"Veneris.\" \"Plenae quae causa pharetrae est?\""
            },
            {
                "verse": "\"Non bene provisus certa quod arma movet.\""
            },
            {
                "verse": "\"Cur sine veste deus?\" \"Simplex puer odit opertum.\""
            },
            {
                "verse": "\"Unde puer?\" \"Pueros quod facit ipse senes.\""
            },
            {
                "verse": "\"Quis pennas humeris dedit?\" \"Inconstantia.\" \"Quare"
            },
            {
                "verse": "Nulla deo frons est?\" \"Signa inimica fugit.\""
            },
            {
                "verse": "\"Quae sors eripuit lucem?\" \"Immoderata libido.\""
            },
            {
                "verse": "\"Cur macies?\" \"Vigilis cura dolorque facit.\""
            },
            {
                "verse": "\"Quis caecum praeit?\" \"Ebrietas, Sopor, Otia, Luxus.\""
            },
            {
                "verse": "\"Qui comites?\" \"Rixae, Bella, Odia, Obprobrium.\""
            },
            {
                "verse": "\"Qui coelo dignati?\" \"Homines.\" \"Quae causa coegit?\""
            },
            {
                "verse": "\"Mitior auctore est credita culpa deo.\""
            },
            {
                "verse": "Heu, curvum genus et veri corda inscia: quo ius"
            },
            {
                "verse": "Fasque, scelus miseri si scelere abluimus?"
            }
        ],
        [
            {
                "verse": "Mutatum, visa Phorcinide, credite Phineum:"
            },
            {
                "verse": "Res antiqua, tamen teste probata suo est."
            },
            {
                "verse": "Nec iam vana putet veterum miracula quisquam,"
            },
            {
                "verse": "Ipse ego cum visa dirigeam domina;"
            },
            {
                "verse": "Mens tamen et veteris remanent incendia mentis:"
            },
            {
                "verse": "Sic etiam Niobe flet lapis in Sipylo."
            }
        ],
        [
            {
                "verse": "Puella mure delicatior Scytha"
            },
            {
                "verse": "Foliive serici comis"
            },
            {
                "verse": "Vel educata rure Pestano rosa"
            },
            {
                "verse": "Vel anseris pluma levi,"
            },
            {
                "verse": "Eademque duris dura cautibus magis,"
            },
            {
                "verse": "Quas tundit hibernum mare,"
            },
            {
                "verse": "Cum nubilosis Africus pennis gravis,"
            },
            {
                "verse": "Saevit Ligustico sinu:"
            },
            {
                "verse": "Remitte cor, siquis pudor, mihi meum,"
            },
            {
                "verse": "Quod mille cepisti dolis"
            },
            {
                "verse": "(Dum nunc ocello dulce subrides nigro,"
            },
            {
                "verse": "Nunc fronte spem certa facis),"
            },
            {
                "verse": "Quod nunc habes in vinculis quasi Syrum"
            },
            {
                "verse": "Aut comparatum Sarmatam;"
            },
            {
                "verse": "Verum remitte, dura, non ultra tuum:"
            },
            {
                "verse": "Iam enim rogat melior sibi,"
            },
            {
                "verse": "Quae nos ocellis diligit suis magis,"
            },
            {
                "verse": "Neque hoc neque illud imputat."
            },
            {
                "verse": "An tu putabas scilicet firmum tibi"
            },
            {
                "verse": "Tot barbare affectum modis?"
            },
            {
                "verse": "Quanquam beati centies et amplius,"
            },
            {
                "verse": "Siquos tenaci compede"
            },
            {
                "verse": "Quae prima vix dum puberes iunxit fides,"
            },
            {
                "verse": "Eadem extulit pios senes!"
            }
        ],
        [
            {
                "verse": "Quod nimium castus liber est nimiumque pudicus,"
            },
            {
                "verse": "Displicet; ingenium, Quintiliane, probas."
            },
            {
                "verse": "Gratulor ingenio quantum sinis, heus age, sed dic:"
            },
            {
                "verse": "Cur tibi non adeo carmina casta placent?"
            },
            {
                "verse": "Casta placent Phoebo, castissima turba sororum est,"
            },
            {
                "verse": "Casta pios vates Pieriosque decent:"
            },
            {
                "verse": "Nos quoque casta movent, quamvis distamus ab illis,"
            },
            {
                "verse": "Et vetat ingenuus verba inhonesta pudor."
            },
            {
                "verse": "Tu licet huc Marsumque feras doctumque Catullum"
            },
            {
                "verse": "Et quoscunque alios Martia Roma legit,"
            },
            {
                "verse": "Non tamen efficies, ut Phrynae scribere malim,"
            },
            {
                "verse": "Quam tibi vel turbae, Laodamia, tuae"
            },
            {
                "verse": "(Et tamen haec possunt Phrynae quoque grata videri,"
            },
            {
                "verse": "Illa nisi Phrynae displicitura palam est)."
            },
            {
                "verse": "Sit procul a nobis obscoena licentia scripti:"
            },
            {
                "verse": "Ludimus innocuae carmina mentis opus."
            },
            {
                "verse": "Utque nec arma virum nec magni orientia coeli"
            },
            {
                "verse": "Signa nec immensum mundi aperimus opus"
            },
            {
                "verse": "(Quid pluat, unde homines, quae vis maria inficit alta,"
            },
            {
                "verse": "An Deus, an Manes, an Flegethontis aquae),"
            },
            {
                "verse": "Sic iuvat in tenui legem servare pudori"
            },
            {
                "verse": "Et quae non facimus dicere facta pudet."
            },
            {
                "verse": "Sit satis auratos crines laudare Neaerae,"
            },
            {
                "verse": "Sit satis in duram multa queri dominam"
            },
            {
                "verse": "Et facere iratum saevo convitia Amori,"
            },
            {
                "verse": "Nec nisi de Scythica credere rupe satum:"
            },
            {
                "verse": "Caetera Thespiadum prohibet chorus. Haec ego: Phoebus"
            },
            {
                "verse": "Annuit et sanctis ora rigavit aquis."
            }
        ],
        [
            {
                "verse": "Non vides verno variata flore"
            },
            {
                "verse": "Tecta, non postes viola revinctos?"
            },
            {
                "verse": "Stat coronatis viridis iuventus"
            },
            {
                "verse": "Mixta puellis."
            },
            {
                "verse": "Concinunt Maias pueri Kalendas,"
            },
            {
                "verse": "Concinunt senes bene feriati:"
            },
            {
                "verse": "Omnis exultat locus, omnis aetas"
            },
            {
                "verse": "Laeta renidet."
            },
            {
                "verse": "Ipse, reiectis humero capillis,"
            },
            {
                "verse": "Candet in palla crocea Cupido,"
            },
            {
                "verse": "Acer et plena iaculis pharetra,"
            },
            {
                "verse": "Acer et arcu."
            },
            {
                "verse": "Et modo huc circumvolitans et illuc,"
            },
            {
                "verse": "Nectit optatas iuvenum choreas,"
            },
            {
                "verse": "Artibus notis alimenta primo"
            },
            {
                "verse": "Dum parat igni;"
            },
            {
                "verse": "Nunc puellaris medius catervae"
            },
            {
                "verse": "Illius flavum caput illiusque"
            },
            {
                "verse": "Comit et vultus oculisque laetum"
            },
            {
                "verse": "Addit honorem."
            },
            {
                "verse": "Mitte vaesanos, bone Rhalle, questus;"
            },
            {
                "verse": "Iam sat indultum patriae ruinae est:"
            },
            {
                "verse": "Nunc vocat lusus positisque curis"
            },
            {
                "verse": "Blanda voluptas."
            },
            {
                "verse": "Quid dies omnis miseri querendo"
            },
            {
                "verse": "Perdimus dati breve tempus aevi?"
            },
            {
                "verse": "Sat mala laeti quoque sorte, coelum hoc"
            },
            {
                "verse": "Hausimus olim."
            },
            {
                "verse": "Profer huc cadum, puer Hylle, trimum,"
            },
            {
                "verse": "Cedat et moeror procul et dolores:"
            },
            {
                "verse": "Tota nimirum Genio mihique"
            },
            {
                "verse": "Fulserit haec lux!"
            }
        ]
    ]
}