{
    "author": "Giovanni Gioviano Pontano",
    "title": "Urania",
    "url": "http://www.poetiditalia.it/texts/PONTANO|uran|001",
    "text": [
        [],
        [
            {
                "verse": "Qui coelo radient ignes, quae sidera mundo"
            },
            {
                "verse": "Labantur tacito, stellis quibus emicet ingens"
            },
            {
                "verse": "Signifer, utque suos peragant errantia cursus,"
            },
            {
                "verse": "Unde hominum genus et pecudes, unde aequor et aurae"
            },
            {
                "verse": "Concipiunt motus proprios, unde optima tellus"
            },
            {
                "verse": "Educit varios non uno e semine foetus"
            },
            {
                "verse": "Et rerum eventus manant seriesque futuri,"
            },
            {
                "verse": "Dic, dea, quae nomen coelo deducis ab ipso"
            },
            {
                "verse": "Uranie, dic, Musa, Iovis clarissima proles,"
            },
            {
                "verse": "Et tecum castae veniant ad vota sorores."
            },
            {
                "verse": "Dum canitis resonatque cavis in vallibus echo,"
            },
            {
                "verse": "Ipse legam laurique comas hederamque virentem,"
            },
            {
                "verse": "Ipse aras statuam viridi de cespite et umbras"
            },
            {
                "verse": "Lustrabo, tumuloque feram solennia dona"
            },
            {
                "verse": "Dilecti vatis, viridi quem monte sepultum"
            },
            {
                "verse": "Parthenope liquidamque coli Sebethos ad undam."
            },
            {
                "verse": "Ipse chori pater ac princeps et carminis auctor,"
            },
            {
                "verse": "Phoebe, adsis, noctisque decus latonia virgo,"
            },
            {
                "verse": "Dique deaeque omnes, quorum sub numine coelum est."
            },
            {
                "verse": "Tuque adeo, comes Aonidum, dux optima vatum,"
            },
            {
                "verse": "Alma Venus (teneros nati sat lusimus ignes),"
            },
            {
                "verse": "Dum coeli errantes ignes, dum sidus amatum,"
            },
            {
                "verse": "Quo terraeque fretumque et magnus concipit orbis,"
            },
            {
                "verse": "Dum canimus quae signa tibi, quod pareat astrum,"
            },
            {
                "verse": "Diva, fave et niveis felix allabere cygnis."
            },
            {
                "verse": "O mihi si Charites spirent, si blanda canentis"
            },
            {
                "verse": "Gratia mesopio contingat labra liquore."
            },
            {
                "verse": "Tu vero, nate, ingentes accingere ad orsus"
            },
            {
                "verse": "Et mecum illustres coeli spatiare per oras;"
            },
            {
                "verse": "Nanque aderit tibi Mercurius, cui coelifer Atlas"
            },
            {
                "verse": "Est avus, et notas puerum puer instruet artis."
            },
            {
                "verse": "Prima deum terras glaciali sidere circum"
            },
            {
                "verse": "Luna meat, coelumque suo terit ultima curru."
            },
            {
                "verse": "Dux clara in tenebris, alienae obnoxia flammae,"
            },
            {
                "verse": "Aemula fraternis radiis et solis ab ore"
            },
            {
                "verse": "Ora fovens, quantumque ab Apollinis igne recedit,"
            },
            {
                "verse": "Hoc magis ipsa suum fundit mortalibus ignem."
            },
            {
                "verse": "Cornibus auratis primum, mox fronte refulget"
            },
            {
                "verse": "Iam media, medium coeli dimensa volumen."
            },
            {
                "verse": "Atque hinc obliquos vultus turgentiaque ora"
            },
            {
                "verse": "Nocte refert, tandemque, vago digressa meatu,"
            },
            {
                "verse": "Exsurgit solem contra, plenoque coruscam"
            },
            {
                "verse": "Orbe comam et fulvo totum caput explicat auro."
            },
            {
                "verse": "Septima quin etiam ut coelo concessit ab alto"
            },
            {
                "verse": "Mole gravis, septem ore vices, septem ore figuras"
            },
            {
                "verse": "Mutat agens circum, et parvum convertitur annum."
            },
            {
                "verse": "Hinc mare, quod magnum terras complectitur imas,"
            },
            {
                "verse": "Hinc variat rerum species; quaeque humida ponti"
            },
            {
                "verse": "Stagna colunt errantque suis animalia silvis,"
            },
            {
                "verse": "Aemula crescenti reparant a lumine vires,"
            },
            {
                "verse": "Et multo imprimis implentur corpora succo."
            },
            {
                "verse": "Mox, ubi decrevere ignes, decrescit et humor"
            },
            {
                "verse": "Ille quidem, exhaustoque vices a lumine pensat,"
            },
            {
                "verse": "Paulatim et vacuae lassantur sanguine venae:"
            },
            {
                "verse": "Quod varii maris accessus variique recessus"
            },
            {
                "verse": "Ostendunt, quod frondosis in collibus arbos,"
            },
            {
                "verse": "Quodque salutiferae succis felicibus haerbae."
            },
            {
                "verse": "Quam multos etiam furiis hinc saepe videmus"
            },
            {
                "verse": "Vexari, sortemque animo indignamur acerbam;"
            },
            {
                "verse": "Saepe etiam morbo, aut dira languentia peste"
            },
            {
                "verse": "Corpora decubuisse ad humum sternique sepulcro."
            },
            {
                "verse": "Quid quod materies, viridique e monte recisae"
            },
            {
                "verse": "Aere trabes, multaque comam turbata ruina"
            },
            {
                "verse": "Fraxinus, Ioniumque abies versura profundum"
            },
            {
                "verse": "Ante diem effetae senserunt damna senectae,"
            },
            {
                "verse": "Exhaustasque situ vires ac robora clament,"
            },
            {
                "verse": "Curva senescentis lunae ni cornua servet"
            },
            {
                "verse": "Agricola, ingenti dum vellit ab arbore vallum,"
            },
            {
                "verse": "Et percussa gravi resonant nemora alta bipenni."
            },
            {
                "verse": "Haec eadem aerias arcis, iunonia regna,"
            },
            {
                "verse": "Temperat, idque licet certis cognoscere signis."
            },
            {
                "verse": "Nanque ubi prima novos remeando colligit ignes"
            },
            {
                "verse": "Fratris ab amplexu rediens, si nubila frontem"
            },
            {
                "verse": "Occuluit, cornu per coelum invecta retuso,"
            },
            {
                "verse": "Pro, quantum nimbi terris pelagoque paratur;"
            },
            {
                "verse": "Quanti etiam sese versent per inania venti,"
            },
            {
                "verse": "Si rutilo tum forte comam velarit amictu"
            },
            {
                "verse": "Oraque dispersis suffuderit ignea flammis."
            },
            {
                "verse": "Quarta dies sine nube sine pluviaque Notoque"
            },
            {
                "verse": "Spondet ad extremum constanti foedere mensem,"
            },
            {
                "verse": "Si nitidis nocturna genis, si fronte serena"
            },
            {
                "verse": "Incedit coelo et puro sese exerit ortu."
            },
            {
                "verse": "Ipsa eadem arctoo rigeat si tempora cornu,"
            },
            {
                "verse": "Tristis ab arctoo ventos tibi nuntiet axe;"
            },
            {
                "verse": "Ast alia de parte trucem tibi suscitet Austrum,"
            },
            {
                "verse": "Tristis ab austrino rigeat si tempora cornu."
            },
            {
                "verse": "Hunc tamen ante diem si nulla effulxerit, heu tum,"
            },
            {
                "verse": "Heu male iactatas defenderit ancora naves,"
            },
            {
                "verse": "Ni labor et placidi succurrit dextera Phorci."
            },
            {
                "verse": "Quid dicam, cum plena oculis rutilantibus, aut cum"
            },
            {
                "verse": "Nigra genas duplici circum caput abdidit orbe"
            },
            {
                "verse": "Horrida nocte sua? Di, longe avertite iniquum"
            },
            {
                "verse": "Himbremque pluviamque et agentis aequora ventos."
            },
            {
                "verse": "Cuius ut acceptae vires et cognitus usus,"
            },
            {
                "verse": "Templa deae statuere sacrosque ex ordine ritus;"
            },
            {
                "verse": "Discerptumque viri corpus laniataque membra,"
            },
            {
                "verse": "Et multum lacrimis perfusos coniugis artus"
            },
            {
                "verse": "Finxit niliacae tellus addicta iuvencae,"
            },
            {
                "verse": "Et querulas sistra incassum percussit ad aras."
            },
            {
                "verse": "Hinc etiam graii vates aetnaeia furta"
            },
            {
                "verse": "Et raptus siculae totiens flevere puellae,"
            },
            {
                "verse": "Infernique Iovis thalamos, lamentaque matris"
            },
            {
                "verse": "Funerae, erratasque diu terrasque salumque"
            },
            {
                "verse": "Umbrarumque domos et sole carentia regna."
            },
            {
                "verse": "Proximus at spatiis et longe gressibus impar"
            },
            {
                "verse": "Accelerat Maia genitus, celer ille deorum"
            },
            {
                "verse": "Nuntius, auratis nectens talaria plantis."
            },
            {
                "verse": "Hic, rapidum propter solem sua plaustra reflectens,"
            },
            {
                "verse": "Nunc matutinos agili temone iugales"
            },
            {
                "verse": "Exagitat pelagique cavo caput exerit alveo;"
            },
            {
                "verse": "Nunc atlantiacae matris memor, Hesperidumque"
            },
            {
                "verse": "Rura videre parans fulvumque in frondibus aurum,"
            },
            {
                "verse": "Serus obit, sero flavum lavit aequore crinem,"
            },
            {
                "verse": "Et sero herculeas linquit post terga columnas."
            },
            {
                "verse": "Sed sive immissis solem praecurrit habenis,"
            },
            {
                "verse": "Seu sequitur victusque terit spatia ultima metae,"
            },
            {
                "verse": "Non ipse ingentis oras, non liber apertas"
            },
            {
                "verse": "Audet adire vias coeli, titania tantum"
            },
            {
                "verse": "Imperia et solis timet abscessisse quadrigis."
            },
            {
                "verse": "Ergo ubi ternonasque plagas ternonaque mundi"
            },
            {
                "verse": "Dimensus spatia, et curru dat lora secundo,"
            },
            {
                "verse": "Sistit equos. Mox coeptum iter ac vestigia rursum"
            },
            {
                "verse": "Nota legit, nunc ipse humilem demissus in Austrum,"
            },
            {
                "verse": "Nunc Boream et summas pennis petit arduus Arctos."
            },
            {
                "verse": "Et quoniam volucri rapitur sub sidera lapsu,"
            },
            {
                "verse": "At nunc hos innixus equis, nunc convenit illos,"
            },
            {
                "verse": "Aut Iovis exquirens monitus et mitia iussa,"
            },
            {
                "verse": "Consilia aut senioris avi, violentave Martis"
            },
            {
                "verse": "Imperia et motos sullata pace tumultus,"
            },
            {
                "verse": "Hinc pedibus nectit pennas, hinc iussa deorum"
            },
            {
                "verse": "Nuntius exequitur vario Cyllenius astro,"
            },
            {
                "verse": "Itque reditque viam totiens, mandataque portat."
            },
            {
                "verse": "Nanque ubi deliacasque rotas thymbraeaque propter"
            },
            {
                "verse": "Signa et apollineos iusta comes astitit axes,"
            },
            {
                "verse": "Tum vates responsa canit, tum pronus haruspex"
            },
            {
                "verse": "Exta notat, tunc et liquidas intentus in auras"
            },
            {
                "verse": "Oscinis explorat cantus et praepetis alas."
            },
            {
                "verse": "At si nocturnam Phoeben rorantiaque astra"
            },
            {
                "verse": "Et niveae tetigit secreta cubilia lunae,"
            },
            {
                "verse": "Agnovitque deae vultum et mandata recepit,"
            },
            {
                "verse": "Nec mora, digrediens monstratas excitat artes,"
            },
            {
                "verse": "Deducit pelago classem, secat aequora cursu,"
            },
            {
                "verse": "Ignotosque tenet portus, iam merce sabaea"
            },
            {
                "verse": "Navem honerat, redit et tyrio spectabilis ostro."
            },
            {
                "verse": "Hinc et Mercurio nomen, Romane, dedisti,"
            },
            {
                "verse": "Quemque et Arabs, quemque et Babylon Stilbonta vocasset."
            },
            {
                "verse": "Ast ubi summotasque domos et frigida adivit"
            },
            {
                "verse": "Tecta senis, solioque nepos acceptus avito est,"
            },
            {
                "verse": "Tum succos meditatur, et idaeam panaceam"
            },
            {
                "verse": "Dictamumque legit, tum vulnera siccat, et hudo"
            },
            {
                "verse": "Unguine lenit agens, adhibetque ad munera cantus."
            },
            {
                "verse": "Tunc vero strepitus armorum atque horrida bella"
            },
            {
                "verse": "Atque enses ac tela placent, tum vivere rapto"
            },
            {
                "verse": "Et praedas agere et discindere moenibus urbes"
            },
            {
                "verse": "Gaudet, et effuso caedem ingeminare cruore,"
            },
            {
                "verse": "Belligeri cum forte ducis se ad signa recepit,"
            },
            {
                "verse": "Et galea abscondit crines, et pectora ferro"
            },
            {
                "verse": "Inclusit, laterique auratum accinxit et ensem."
            },
            {
                "verse": "Fert leges ac iura fori, pacisque quietos"
            },
            {
                "verse": "Imponit mores, mandataque publica defert,"
            },
            {
                "verse": "Si iubeat genitor, cui civica munera curae,"
            },
            {
                "verse": "Et patres legere, et sanctum instituisse senatum."
            },
            {
                "verse": "At si candentis humeros et eburnea colla"
            },
            {
                "verse": "Exeruit, placidoque simul Cytherea petivit"
            },
            {
                "verse": "Amplexu, madidoque recens e crine fluentem"
            },
            {
                "verse": "Stillavit rorem blandosque afflavit amores;"
            },
            {
                "verse": "Non ipse inachiae memor aut fera vincla puellae"
            },
            {
                "verse": "Exsolvit, tristique obducit lumina somno"
            },
            {
                "verse": "Custodis monstri, aut torpentis ad hostia Lethes"
            },
            {
                "verse": "Traducit miseros per opaca silentia manes,"
            },
            {
                "verse": "Sed resides cantus in vertice cyllenaeo,"
            },
            {
                "verse": "Formosae ludunt ubi festa ad carmina nymphae,"
            },
            {
                "verse": "Personat, et tenues moderatur pollice chordas,"
            },
            {
                "verse": "Ac non cedentes queritur tam crescere curas."
            },
            {
                "verse": "Uritur, et placidum cantando nutrit amorem:"
            },
            {
                "verse": "Ipse canit, tenerae cantus risere Napaeae."
            },
            {
                "verse": "Hinc felix regio mundique beatior ora,"
            },
            {
                "verse": "Quam lusus habitant molles, ubi segnis amorum"
            },
            {
                "verse": "Militia in vacuas exercet vulnera mentes."
            },
            {
                "verse": "Ver alit aeternos flores, passimque vagantes"
            },
            {
                "verse": "Incustoditae ludunt per gramina nymphae;"
            },
            {
                "verse": "Ocia cantantes mulcent ignava Camoenae."
            },
            {
                "verse": "Has inter succinta sinus, redimita papillas,"
            },
            {
                "verse": "Et roseum spirans fragranti vertice odorem"
            },
            {
                "verse": "Errat nuda genu per florida prata Voluptas,"
            },
            {
                "verse": "Cui volitant flavi per candida colla capilli,"
            },
            {
                "verse": "Ad frontem aurato religat quas fibula nexu."
            },
            {
                "verse": "Laetatur dea; laetanti risusque iocique"
            },
            {
                "verse": "Assiliunt, somnique leves et mollior aura."
            },
            {
                "verse": "Hinc passim liquidi ambrosiae rorantur honores,"
            },
            {
                "verse": "Stillat acidalius late liquor. At vaga nantum"
            },
            {
                "verse": "Ludit aquis, mistim pueri nudaeque puellae,"
            },
            {
                "verse": "Grata cohors Veneri, chorus et genialis amorum."
            },
            {
                "verse": "Tum videas amne in medio rutilare favillas,"
            },
            {
                "verse": "Materna face quas Iocus hinc, ast inde Cupido"
            },
            {
                "verse": "Excussit: caluere undae, caluere natantes"
            },
            {
                "verse": "Afflatu. Media vehitur Lascivia cymba,"
            },
            {
                "verse": "Hortaturque monetque habiles agitare lacertos."
            },
            {
                "verse": "Hic aliquis puer, enando dum brachia iactat,"
            },
            {
                "verse": "Iniecitque manum sociae furtimque papillis"
            },
            {
                "verse": "Inseruit; tener ora rubor per grata cucurrit."
            },
            {
                "verse": "Hic aliqua, adnanti puero dum brachia miscet,"
            },
            {
                "verse": "Miscuit et foemori foemur, et simul oscula iunxit."
            },
            {
                "verse": "Interdum se tota cohors in flumine mersat;"
            },
            {
                "verse": "Non obstat pudor audaci, aut lux ipsa pudenti;"
            },
            {
                "verse": "Luditur, et placidis immurmurat unda susurris,"
            },
            {
                "verse": "Emergit mox et campis se fundit apricis."
            },
            {
                "verse": "Dona legens selecta manu ac redolentibus hortis"
            },
            {
                "verse": "Errantis sequitur florum dea, coniugis aurae"
            },
            {
                "verse": "Flant super, et liquidis distillat odoribus aether."
            },
            {
                "verse": "Has oras atque haec gnidiae loca laeta volucres"
            },
            {
                "verse": "Pervolitant circum, et paphii vectantur olores,"
            },
            {
                "verse": "Numinis idalii currumque rotasque volantes"
            },
            {
                "verse": "Qui subeunt, mollique ferunt per inania lapsu."
            },
            {
                "verse": "His Cytherea suum posuit pulcherrima sidus,"
            },
            {
                "verse": "Quo terraeque fretumque et magnus concipit aer,"
            },
            {
                "verse": "Et dulcis in corde agitant animantia motus."
            },
            {
                "verse": "Ipsa refulgentis auro interplexa capillos"
            },
            {
                "verse": "Aurorae e thalamis radiorumque aemula solis"
            },
            {
                "verse": "Lucem aperit, reseratque diem mortalibus almum."
            },
            {
                "verse": "Interdum rapidis Phoebi deserta quadrigis"
            },
            {
                "verse": "Evocat oceano noctem, surgentibus astris,"
            },
            {
                "verse": "Admonet et placidi per amica silentia somni."
            },
            {
                "verse": "Verum ita digressusque suos, sua tempora pensat,"
            },
            {
                "verse": "Et sinuosa means niveis secat aethera cygnis,"
            },
            {
                "verse": "Ut solem petat, ad solem vestigia flectat."
            },
            {
                "verse": "Ipsa quidem coeli undecies ubi quina peregit"
            },
            {
                "verse": "Momenta, heoo seu cum nitet aurea mundo,"
            },
            {
                "verse": "Oceani hesperias seu cum declinat in undas,"
            },
            {
                "verse": "Ipsa umbram in tenebris obtendit ut aemula Phoebes,"
            },
            {
                "verse": "Ipsa die radios ostentat ut aemula solis,"
            },
            {
                "verse": "Et lucem terris, et coelo lumina praebet:"
            },
            {
                "verse": "Tantos laeta suo de sidere fundit honores."
            },
            {
                "verse": "Haec decus, haec ipsa est hominumque deumque voluptas,"
            },
            {
                "verse": "Qua sine nil iucundum animis, nil dulce fatendum."
            },
            {
                "verse": "At medios coeli tractus, medii aetheris oram"
            },
            {
                "verse": "Fons lucis sol auricomus, sol igneus ambit,"
            },
            {
                "verse": "Sol, qui terrarum flammis opera omnia lustrat;"
            },
            {
                "verse": "Ipse idem superum princeps ductorque choreae,"
            },
            {
                "verse": "Ad cuius numeros et di moveantur, et orbis"
            },
            {
                "verse": "Accipiat leges praescriptaque foedera servet,"
            },
            {
                "verse": "Agnoscant aurae imperium, maria alta tremiscant,"
            },
            {
                "verse": "Audiet et longe tellus fatalia iussa."
            },
            {
                "verse": "Atque hunc, ne qua opere in tanto decor ullus abesset,"
            },
            {
                "verse": "Praefecit luci rerum pater, ipse nitentis"
            },
            {
                "verse": "Spargeret ut radios, ipse ut lustraret olympum"
            },
            {
                "verse": "Et terras simul et magnas liquidi aeris oras;"
            },
            {
                "verse": "Unde dies, quique in sua terga revolvitur annus,"
            },
            {
                "verse": "Atque aevi simulacra fluunt, et tempus, et aetas."
            },
            {
                "verse": "Hinc ver purpureum vestit florentia prata,"
            },
            {
                "verse": "Spiceaque hinc campis flavescit messis, et aegrum"
            },
            {
                "verse": "Lenitura animum ac dulcem inductura soporem"
            },
            {
                "verse": "Distendit vacuas pinguis vindemia cellas,"
            },
            {
                "verse": "Et glacialis hiems resolutis ebria curis"
            },
            {
                "verse": "Ante focum molli solatur frigora baccho."
            },
            {
                "verse": "Hasque vices pater ille deum volventibus annis"
            },
            {
                "verse": "Esse dedit, quas ipsa aeterno foedere servant"
            },
            {
                "verse": "Tam certos elementa simul retinentia nexus."
            },
            {
                "verse": "Atque alii (horrendum), qua brachia pandit iniqua"
            },
            {
                "verse": "Parte poli chelasque audacius exerit ingens"
            },
            {
                "verse": "Scorpius, hinc anni primos duxere meatus,"
            },
            {
                "verse": "Et primam fecere viam, cum partibus aequis"
            },
            {
                "verse": "Dimidium luci atque umbris sol dividit orbem,"
            },
            {
                "verse": "Ac noctem paribus suspendit Libra diebus:"
            },
            {
                "verse": "Ast alii saevae post horrida frigora brumae,"
            },
            {
                "verse": "Cum premit auratos nephelaei velleris artus"
            },
            {
                "verse": "Phoebus, et himbriferum rediit ver, omnia quando"
            },
            {
                "verse": "Alma parit tellus, quando omnis germinat arbos,"
            },
            {
                "verse": "Cum viret omne nemus, resonant cum frondea rura"
            },
            {
                "verse": "Concentu volucrum vario, pecudesque feraeque"
            },
            {
                "verse": "Exultant laetae in venerem, ac tritonia monstra"
            },
            {
                "verse": "Ignibus incaluere, acer furit ardor, ut ipse"
            },
            {
                "verse": "Horreat indomitas Proceus contingere phocas;"
            },
            {
                "verse": "At misera in scopulis soloque in litore questus"
            },
            {
                "verse": "Alcyone ingeminat vocesque effundit inanis,"
            },
            {
                "verse": "Multa querens, exosa diem, nomenque mariti"
            },
            {
                "verse": "Servat avis, Ceyca vocans, Ceyca requirens,"
            },
            {
                "verse": "(Ah miseram) rapidas repetens Ceyca per undas."
            },
            {
                "verse": "Nec vero non e summo quoque culmine Cancri,"
            },
            {
                "verse": "Qua regnat calor ipse et equos sol sistit anhelos"
            },
            {
                "verse": "Extremum invisens Ararimque atque ultima Thyles"
            },
            {
                "verse": "Litora, carceribus positis, exordia prima"
            },
            {
                "verse": "Hinc anni fecere, alacresque egere quadrigas."
            },
            {
                "verse": "At Numa frigoribus sub iniquum tempus, ubi ingens"
            },
            {
                "verse": "Declinat coelum et gelidum sol Aegoceronta"
            },
            {
                "verse": "Pronus obit, pronoque petit spatia ultima cursu,"
            },
            {
                "verse": "Qui fessos instauret equos. Hinc viribus auctus"
            },
            {
                "verse": "Deserit antipodum sedes, digressus et Austro"
            },
            {
                "verse": "In Boream obvertit sinuoso calle, diemque"
            },
            {
                "verse": "Auget et obscuras nocti iam surripit umbras,"
            },
            {
                "verse": "Insudatque sequens clivo, atque assurgit in auras."
            },
            {
                "verse": "Has igitur solis metas, haec tempora servans,"
            },
            {
                "verse": "Egeria monstrante, suum traduxit in annum,"
            },
            {
                "verse": "Ut quae prima novi repararet tempora cursus,"
            },
            {
                "verse": "Principia haec spatiis sua sortiretur oberrans"
            },
            {
                "verse": "Annus, et ad solem firmaret signa cadentem;"
            },
            {
                "verse": "Sed Phoeben Phoebesque rotas et plaustra secutus"
            },
            {
                "verse": "Fraternum implevit germanae mensibus annum."
            },
            {
                "verse": "At Caesar solemque sequi, solemque tueri,"
            },
            {
                "verse": "Et solem lucisque auctorem dicere et anni,"
            },
            {
                "verse": "Solis et ad metam totas effundere habenas,"
            },
            {
                "verse": "In lustrumque supervacuas concurrere partis"
            },
            {
                "verse": "Iussit, et hoc latius inscribi nomine fastos."
            },
            {
                "verse": "Dicendum et variis fuerit qui gentibus annus."
            },
            {
                "verse": "Aegypti primum veteres fecere bimenstrem,"
            },
            {
                "verse": "Moxque quatergeminis complerunt mensibus; inde"
            },
            {
                "verse": "Per bissena pari duxerunt sidera tractu"
            },
            {
                "verse": "Arcades, at noster quot tempora continet annus,"
            },
            {
                "verse": "Annorum numero censebant Arcades, ante"
            },
            {
                "verse": "Iam geniti, quam luna suos ostenderit ignes;"
            },
            {
                "verse": "Tantus honos, tanta est antiquae gloria genti."
            },
            {
                "verse": "His totidem adiunxere animis et Acarnanes altis"
            },
            {
                "verse": "Tutati ferro patriam, mox funere in ipso"
            },
            {
                "verse": "Coniecere animas, et honesta morte suorum."
            },
            {
                "verse": "Italiae licet antiquos evolvere fastos."
            },
            {
                "verse": "Nanque alium primo Romae nascentis in ortu"
            },
            {
                "verse": "Instituit pater et gyro breviore coegit."
            },
            {
                "verse": "Promovit spatium Numa, nec Laurentibus idem,"
            },
            {
                "verse": "Idem erat Albanis. Alium qui Tiburis arva,"
            },
            {
                "verse": "Quique ferentina cererem metit incola falce,"
            },
            {
                "verse": "Et tenuere suis habuereque in urbibus orbem."
            },
            {
                "verse": "Ille etiam ventos tempestatesque futuras"
            },
            {
                "verse": "Atque himbres aestusque graves et frigora monstrat."
            },
            {
                "verse": "Nanque ubi coeruleo rapidum petit aequore coelum"
            },
            {
                "verse": "Exoriens, aperitque diem natalibus undis,"
            },
            {
                "verse": "Si nigram obscuro faciem variaverit ortu"
            },
            {
                "verse": "Concavus, inque atram condentur lumina nubem"
            },
            {
                "verse": "Et pelago et terris violentior incubat Eurus,"
            },
            {
                "verse": "Turbatasque amnis in pontum devehet undas."
            },
            {
                "verse": "Quin etiam ut nullae densentur in aere nubes,"
            },
            {
                "verse": "Si tamen aut hebetes radii torpere videntur,"
            },
            {
                "verse": "Aut si plus nimio torrens incanduit ardor,"
            },
            {
                "verse": "Collige venturos himbres. At pallida quando"
            },
            {
                "verse": "Aurora oceano caput exerit, horridave inter"
            },
            {
                "verse": "Nubila diversis rumpit sol partibus, et nunc"
            },
            {
                "verse": "Obliquos effert radios, nunc pallidus ore"
            },
            {
                "verse": "Delituit nimboso, heu, rupto foedere, coelum"
            },
            {
                "verse": "In terras ruet, et saevum per inane rotatae"
            },
            {
                "verse": "Praecipitent nimborum acies, quae grandine mista"
            },
            {
                "verse": "Arboribus stragemque dabunt et vitibus almis,"
            },
            {
                "verse": "Vix ovium ut clausos defendant culmina foetus."
            },
            {
                "verse": "Non mihi tum, non claustra boumque armentave equarum"
            },
            {
                "verse": "Ducenda a stabulis, non me extra tecta domorum"
            },
            {
                "verse": "Ducet iter. Servanda dies, quam rite serenam"
            },
            {
                "verse": "Spondeat, oceani seras cum lucidus undas"
            },
            {
                "verse": "Intrarit, non nube comam, non turbidus ora,"
            },
            {
                "verse": "Sed qualem hesperio Tethys suspirat in antro."
            },
            {
                "verse": "Quod si tum quoque nigranti velatus amictu"
            },
            {
                "verse": "Occiderit, sive ipse suo quanquam emicat ore,"
            },
            {
                "verse": "Si tamen aut atras nubes raptaverit, aut si"
            },
            {
                "verse": "Palleat et maculae fundant sese undique nigrae,"
            },
            {
                "verse": "Venturam expectes pluviam. Non te optima fallent"
            },
            {
                "verse": "Indicia, et multis nota experientia seclis."
            },
            {
                "verse": "Vidi ego, cum rutilos Aurora immitteret ortus,"
            },
            {
                "verse": "Igneus aut roseo se tingeret aequore Titan,"
            },
            {
                "verse": "Ventorum ingentis sudum per inane catervas."
            },
            {
                "verse": "Vidi et, cum rutilus maculis inspergitur ignis,"
            },
            {
                "verse": "Praecipitem iactari undosa ad litora navem"
            },
            {
                "verse": "Amissis fluitantem armis ac dura gementem"
            },
            {
                "verse": "Verbera et effracto nudatam lintea malo."
            },
            {
                "verse": "Nulla salus, spes nulla viris: in vota precesque"
            },
            {
                "verse": "Vertuntur: vacat ars: miserae exoptantur arenae,"
            },
            {
                "verse": "Et dulcis terrae exortes tanguntur amore."
            },
            {
                "verse": "Tanta mole ruunt immissis himbribus Euri."
            },
            {
                "verse": "Denique cum rebus causas, cum semina causis"
            },
            {
                "verse": "Sufficiat, gravido foecundans viscera partu,"
            },
            {
                "verse": "Nec quicquam sine sole novas in luminis auras"
            },
            {
                "verse": "Prodierit, pater ipse hominum, pater ipse animantum,"
            },
            {
                "verse": "Quaecunque aut viridi nemorum pascuntur in umbra,"
            },
            {
                "verse": "Coeruleosve secant latices, aut aera carpunt;"
            },
            {
                "verse": "Hinc bissena deo solvebant vota quotannis,"
            },
            {
                "verse": "Phoeboque et Nomio, Lycioque, patrique Lyaeo"
            },
            {
                "verse": "Et quibus ad lucos, quibus in solennibus aris"
            },
            {
                "verse": "Nominibus venerata deum officosa vetustas,"
            },
            {
                "verse": "Delion ac Clarium, nec ficto nomine Osirim,"
            },
            {
                "verse": "Confecit certis vel qui Pythona sagittis"
            },
            {
                "verse": "Sanguine foedantem terras virusque vomentem:"
            },
            {
                "verse": "Plurima quae veteres Graium cecinere poetae."
            },
            {
                "verse": "Nanque ubi se informis rerum atque incondita moles"
            },
            {
                "verse": "Digerit, inque suas abeunt elementa figuras,"
            },
            {
                "verse": "Tum tellus gravis himbre et adhuc stagnantibus arvis"
            },
            {
                "verse": "Fumida, anhela vagos tollebat ad aethera tortus,"
            },
            {
                "verse": "Involvens coelum nube et caligine opaca."
            },
            {
                "verse": "Hic ille immanis Python, immania cuius"
            },
            {
                "verse": "Corpora iamque deos et divum tecta petebant"
            },
            {
                "verse": "Ipsum etiam invasura Iovem, cum Delius arcum"
            },
            {
                "verse": "Intendens tulit acer opem. Nanque, agmine facto,"
            },
            {
                "verse": "Emittens rapidas torrenti e sidere flammas,"
            },
            {
                "verse": "In gremium matris luctantem et acerba tuentem"
            },
            {
                "verse": "Intorsit. Stetit ille tremens. Tum colla revinctum"
            },
            {
                "verse": "Centum implexa modis, centum religata catenis"
            },
            {
                "verse": "Ad manes imos atque intima tartara traxit"
            },
            {
                "verse": "Victor, et obscura coelum caligine solvit."
            },
            {
                "verse": "Hic Python, haec tela dei, victoriaque haec est."
            },
            {
                "verse": "Latonae gemini partus, bina edita Delo"
            },
            {
                "verse": "Pignora nunc quae sint (paucis adverte) docebo."
            },
            {
                "verse": "Latonam graii terram dixere poetae,"
            },
            {
                "verse": "Latonam dixere solum. Latonia tellus"
            },
            {
                "verse": "Omnia progenuit, mater divumque hominumque."
            },
            {
                "verse": "Atque ubi se in proprias coepere elementa figuras"
            },
            {
                "verse": "Induere optatumque locum et data munia obire,"
            },
            {
                "verse": "Ipsa quidem medio mansit, sed mole liquenti"
            },
            {
                "verse": "Instabilisque etiamque tremens, quando aequora nondum"
            },
            {
                "verse": "In certas ierant sedes, sed corpore misto"
            },
            {
                "verse": "Pugnarent, et adhuc nullo sub foedere pontus"
            },
            {
                "verse": "Terraque se duris urgerent legibus, ut iam"
            },
            {
                "verse": "Unda solum traheret, tellus maria alta teneret."
            },
            {
                "verse": "Paulatim calor ille deus, cedentibus undis,"
            },
            {
                "verse": "Telluri sese insinuat, gremioque receptus"
            },
            {
                "verse": "Felicem partu genitricem implevit; et inde"
            },
            {
                "verse": "Di geniti Phoebusque potens Hecateque triformis"
            },
            {
                "verse": "Emergunt. Illa acta polo interiore resedit"
            },
            {
                "verse": "Horridior, glaciem spirans et degener ore"
            },
            {
                "verse": "Foemineo, minus atque habilem sortita calorem;"
            },
            {
                "verse": "At Phoebo natura mares animosque vigoremque"
            },
            {
                "verse": "Addiderat. Volat acer equis, atque aethera carpit"
            },
            {
                "verse": "Iam medium: stetit hinc superum longo agmine cinctus"
            },
            {
                "verse": "Et pharetra insignis humeros et crinibus aureis."
            },
            {
                "verse": "Hos Delo genitos magna, magni aequoris oris"
            },
            {
                "verse": "Crediderant, Delo excelsa, cui vertice summo"
            },
            {
                "verse": "Splendet apex quotiens coelo latonia luna"
            },
            {
                "verse": "Exoritur, visitque suum sol aureus orbem."
            },
            {
                "verse": "Fluctibus hinc rapidis tremuloque emergere ponto"
            },
            {
                "verse": "Credebant, vastoque maris delabier alveo,"
            },
            {
                "verse": "Indulgente suis Delo cunabula natis;"
            },
            {
                "verse": "Quin etiam ogygiis olim cum mersa sub undis"
            },
            {
                "verse": "Paulatim exereret tellus caput, oceanusque"
            },
            {
                "verse": "In sua iura suos fessus concederet aestus,"
            },
            {
                "verse": "Et tandem emicuit stellanti lumine coelum,"
            },
            {
                "verse": "Tum prima ex undis vastoque e gurgite Delos"
            },
            {
                "verse": "Prosiluit. Fulxere apices et vertice Cynthus"
            },
            {
                "verse": "Lucifero, qua parte dies surgebat et altum"
            },
            {
                "verse": "Sol oriens curruque et equis insignis obibat."
            },
            {
                "verse": "Hunc et Pastorem converso nomine dicunt,"
            },
            {
                "verse": "Quod pascat quicquid sub coeli nascitur oris;"
            },
            {
                "verse": "Quodque fores nascentum aperit, quod claustra relaxat"
            },
            {
                "verse": "Gignentum tenerosque educit in aera foetus,"
            },
            {
                "verse": "Hinc Iano nomen fecere; hinc nomina Phoebo"
            },
            {
                "verse": "Ipsa dedit species nitidoque in corpore fulgor;"
            },
            {
                "verse": "Idem quod volucres nervo stridente sagittas"
            },
            {
                "verse": "Torqueat, et certo defigat vulnera iactu"
            },
            {
                "verse": "Morbosque illuviemque ferens, hinc notus Apollo."
            },
            {
                "verse": "Quod solus coelo apparet fugientibus astris,"
            },
            {
                "verse": "Solus et immenso late loca lumine lustrat,"
            },
            {
                "verse": "Hinc solem dixere patrem lucisque dieque."
            },
            {
                "verse": "Sponte etiam immissis coelo quia fertur habenis,"
            },
            {
                "verse": "Liber. At herculeo laetus cognomine, quando"
            },
            {
                "verse": "Disiicit aerias nubes lucemque ministrat"
            },
            {
                "verse": "Aeris ipse decus, decus et sua gloria coeli."
            },
            {
                "verse": "Quin et threicius divino carmine vates"
            },
            {
                "verse": "Hunc nitidum Phaneta vocat, quod surgeat heoo"
            },
            {
                "verse": "Orbe recens, quod mane novos instauret et ortus."
            },
            {
                "verse": "Inde etiam auricomum Aegyptus veneratur Osirim,"
            },
            {
                "verse": "Aegyptus, cui cura deum, quod lumina mille,"
            },
            {
                "verse": "Mille micent oculis passim radiantibus ignes."
            },
            {
                "verse": "Lyncea quin etiam, quod vis populantibus umbras"
            },
            {
                "verse": "Luminibus, quodque et radiis fugat humida passim"
            },
            {
                "verse": "Terrestrisque abigit fumos et nubila differt."
            },
            {
                "verse": "Ut lupus insidias meditatus pascua circum"
            },
            {
                "verse": "Insectatur oves rabie ferus et ferus armis,"
            },
            {
                "verse": "Pertentatque aditum et saeptis sese arduus infert"
            },
            {
                "verse": "Dentibus infrendens, et morsu exasperat iras,"
            },
            {
                "verse": "Hinc Lycius sibi nata deus cognomina fecit."
            },
            {
                "verse": "Quin et Mercurium, mutato nomine, dicunt"
            },
            {
                "verse": "Argum somnifero victum stravisse caduceo"
            },
            {
                "verse": "Insomnem, centumque oculos ac lumina centum"
            },
            {
                "verse": "Pandentem, et niveae servantem pascua vaccae."
            },
            {
                "verse": "Argus enim coelum est, vigilantia lumina flammae"
            },
            {
                "verse": "Aetheriae et vario labentia sidera mundo,"
            },
            {
                "verse": "Quae passim multa sublustris noctis in umbra"
            },
            {
                "verse": "Collucent; sed mox, Phoebo exoriente perempta,"
            },
            {
                "verse": "Torpent luce nova et candenti lampade victa"
            },
            {
                "verse": "Emoriuntur et obscuro conduntur olympo."
            },
            {
                "verse": "Nec deploratum Veneri linquamus Adonim,"
            },
            {
                "verse": "Venantem quem durus aper sub dente peredit."
            },
            {
                "verse": "Non illum fontes nec amici flumina Nili"
            },
            {
                "verse": "Infletum voluere: novus dolor attigit amnes."
            },
            {
                "verse": "Septem illi totis ripa latuere diebus,"
            },
            {
                "verse": "Et septem plenis spumanti margine ripis"
            },
            {
                "verse": "Exsiluere, cavo digressi fluminis alveo,"
            },
            {
                "verse": "Stragem agris stragem et pecori stragemque colonis"
            },
            {
                "verse": "Cum ferrent; miseri tantum mors angit amici."
            },
            {
                "verse": "Balsama te et myrrae, te cedrus flevit, Adoni,"
            },
            {
                "verse": "Te lauri strata per humum luxere corona;"
            },
            {
                "verse": "Ter myrtus conata sequi miserabile funus,"
            },
            {
                "verse": "Ter radice retenta sua est, ter brachia flexit,"
            },
            {
                "verse": "Ter frustra lentos conata est flectere ramos."
            },
            {
                "verse": "Ipsa Venus, postquam lacrimae effluxere genisque"
            },
            {
                "verse": "Defecit liquor et capiti coma longa revulsa est,"
            },
            {
                "verse": "Ter mensem exanimis iacuit; vix denique quarto"
            },
            {
                "verse": "Lucem hausit, vultus et adhuc suspirat amatos."
            },
            {
                "verse": "Terra etenim solem queritur deserta cadentem,"
            },
            {
                "verse": "Invidit quem tristis hiems, cui saevior apri"
            },
            {
                "verse": "Horret cana gelu facies, cui plurimus himber"
            },
            {
                "verse": "Crine madet, geminos et cum male concutit armos,"
            },
            {
                "verse": "Diglomeratque nives et grandine verberat auras."
            },
            {
                "verse": "Nam cum sol rebus praesit pater ipse creandis,"
            },
            {
                "verse": "Ut sese ad manes brumae sub frigora transfert,"
            },
            {
                "verse": "Tum tellus vidua sulcos oblimat in alvo."
            },
            {
                "verse": "Ac veluti virgo, absenti cum sola marito"
            },
            {
                "verse": "Suspirat sterilem lecto traducere vitam"
            },
            {
                "verse": "Illius expectans complexus anxia caros,"
            },
            {
                "verse": "Ergo, ubi sol imo victor convertit ab Austro,"
            },
            {
                "verse": "Tum gravidos aperitque sinus et caeca relaxat"
            },
            {
                "verse": "Spiramenta, novas veniat qua succus in haerbas,"
            },
            {
                "verse": "Et tandem complexa suum laetatur Adonim."
            },
            {
                "verse": "At quam Sebethi fontes, quam coerula lambit"
            },
            {
                "verse": "Phormelle, quaeque et Musas colit ociaque ornat"
            },
            {
                "verse": "Pieridum, et magni tumulo tegit ossa Maronis"
            },
            {
                "verse": "Parthenope regum domus et decus ipsa virorum,"
            },
            {
                "verse": "Clara armis, clara ingeniis et fortibus ausis;"
            },
            {
                "verse": "Haec annis florentem oculisque et crine decentem"
            },
            {
                "verse": "Hebonem venerata, suos ritus patriumque"
            },
            {
                "verse": "Instituit morem et, sacris iam rite peractis,"
            },
            {
                "verse": "Urbs Hebona salutat, agrique Hebona frequentant,"
            },
            {
                "verse": "Hebona et referunt simul antra et litora et amnes."
            },
            {
                "verse": "Hic etenim florem aetatis roburque iuventae"
            },
            {
                "verse": "Et speciem deus et formae dat habere decorem,"
            },
            {
                "verse": "Oraque luminaque et moderantis corpora sensus."
            },
            {
                "verse": "Sed prius herculei torrentia sidera monstri"
            },
            {
                "verse": "Solstitio vicina domus locaque edita coeli"
            },
            {
                "verse": "Diffundent terris hiemem glacialibus Euris,"
            },
            {
                "verse": "Ante et conspicui summo de cardine mundi"
            },
            {
                "verse": "Flava lycaonio surget Pallantias axe,"
            },
            {
                "verse": "Atque diem averso subtervehet Auster olympo,"
            },
            {
                "verse": "Stabunt et coeli septem labentia signa,"
            },
            {
                "verse": "Quam fando patremque hominum regemque deorum"
            },
            {
                "verse": "Laudibus aut meritis tollam, aut aequem ipse canendo,"
            },
            {
                "verse": "Quem centum celebrant arae, quem nomina centum."
            },
            {
                "verse": "Ut siquis, iubare exorto, phoebeia demens"
            },
            {
                "verse": "Ausit obire oculis ora atque haurire videndo,"
            },
            {
                "verse": "Illicet ecce illi torpescunt lumina et ipsa"
            },
            {
                "verse": "Caligant in luce oculi, tum tempora circum"
            },
            {
                "verse": "Offundit sese nubes et fumida oberrans"
            },
            {
                "verse": "Caligo, ac nigrae coelum eripuere tenebrae;"
            },
            {
                "verse": "Usqueadeo nec fas oculis comprendere cuiquam,"
            },
            {
                "verse": "Nec fando terrae decus et decus aetheris alti,"
            },
            {
                "verse": "Unde sibi proprias ducunt animalia vitas,"
            },
            {
                "verse": "Unde trahunt nostrae coelestia semina mentes,"
            },
            {
                "verse": "Quo sine nec spirat quicquam, nec nascitur usquam,"
            },
            {
                "verse": "Nec color ullus erat rebus, tenebrisque malignis"
            },
            {
                "verse": "Et coelum et terras nox circumfusa tenebat."
            },
            {
                "verse": "Et iam intacta mei superat pars maxima coepti,"
            },
            {
                "verse": "Ac mentem calor instigat. Iuvat alta vagari"
            },
            {
                "verse": "Sidera et immenso propius succedere coelo;"
            },
            {
                "verse": "Magnum opus. Et iam signa dei fulgentia terrent,"
            },
            {
                "verse": "Armorumque haurit strepitus clangorque tubarum."
            },
            {
                "verse": "Ipse deus rapidis insistens pronus habenis"
            },
            {
                "verse": "Tela manu quatit insultans, acerque cruento"
            },
            {
                "verse": "Ore tonat. Pellunt agili temone iugales"
            },
            {
                "verse": "Exanguis metus atque tremor, tum ferreus ora"
            },
            {
                "verse": "Terror, sanguineumque pavor quatit ante flagellum,"
            },
            {
                "verse": "Ille quidem divis iam formidabilis ipsis."
            },
            {
                "verse": "Sed mihi digna viro atque animi sibi conscia virtus"
            },
            {
                "verse": "Suadet iter, penitusque aditus intrare repostos."
            },
            {
                "verse": "Hanc non terrisono prosternere fulmine Cyclops,"
            },
            {
                "verse": "Non facibus crinem ipsa feris implexa Megera,"
            },
            {
                "verse": "Nec vis ulla queat stygiis emersa tenebris."
            },
            {
                "verse": "Illi ferratum galea caput inclyta bellis"
            },
            {
                "verse": "Atque deum fato maior prudentia servat,"
            },
            {
                "verse": "At clipeo indomitum munit constantia pectus;"
            },
            {
                "verse": "Stant adamante togae, totosque infusa per artus"
            },
            {
                "verse": "Temperies valida sese metitur in hasta;"
            },
            {
                "verse": "Ante vigor mentem hortaturque, animosque viriles"
            },
            {
                "verse": "Aere ciens magno laudum succendit amore."
            },
            {
                "verse": "Hac duce, Iunonis odiis iactatus iniquae"
            },
            {
                "verse": "Amphitryoniades tot monstra ingentia victor"
            },
            {
                "verse": "Fudit humi. Non hunc liventibus obsitus umbris"
            },
            {
                "verse": "Cocytos, non sparsa novem per iugera monstrum,"
            },
            {
                "verse": "Aut impacatae deterruit incola Lernae,"
            },
            {
                "verse": "Quo minus infernosque lacus et opaca videret"
            },
            {
                "verse": "Tartara, captivum et supera ad convexa referret"
            },
            {
                "verse": "Ipse canem; quin astrigerum subnixus olympum"
            },
            {
                "verse": "Labentisque domos divum cervice refulsit:"
            },
            {
                "verse": "Et dubitem mente haec complecti et pandere dictis?"
            },
            {
                "verse": "Efferus has habitat sedes deus; huic comes haeret"
            },
            {
                "verse": "Et bellum, bellique parens discordia, et irae,"
            },
            {
                "verse": "Iniustum, insidiaeque, et pallida tabe cruenta"
            },
            {
                "verse": "Caedes, inque suum rabies armata cruorem."
            },
            {
                "verse": "Ipse enses ac tela inter radiosque rotarum"
            },
            {
                "verse": "Versatus ferrum exercetque aptatque ferendo,"
            },
            {
                "verse": "Exacuitque mares animos et suscitat ira"
            },
            {
                "verse": "Implacidus. Martem hinc veteres dixere Latini."
            },
            {
                "verse": "Hunc Iunone satum nullo Iove, patreque nullo"
            },
            {
                "verse": "Oleniis conceptum haerbis per cresia rura,"
            },
            {
                "verse": "Eductumque Hebri ripis rhodopeia ad antra"
            },
            {
                "verse": "Crediderant, animi indomitum adversumque Minervae,"
            },
            {
                "verse": "Scilicet aetherio mens est de fomite. At artus"
            },
            {
                "verse": "Corporeos, molem discordi e semine cretam,"
            },
            {
                "verse": "Iuno agitat. Ciet haec turbato in pectore versans"
            },
            {
                "verse": "Sanguinis ingentis aestus et colligit iras;"
            },
            {
                "verse": "Unde avidus belli furor atque insania ferri"
            },
            {
                "verse": "Praecipitant. Iacet ingenti ceu pressa ruina"
            },
            {
                "verse": "Mens super, at rapidus fervet sub pectore Mavors."
            },
            {
                "verse": "Hinc quondam magni tellus Iovis insula Crete,"
            },
            {
                "verse": "Ionii Crete pelagi decus, inclyta bellis,"
            },
            {
                "verse": "Clara viris, capere arma et acutum cingere ferrum"
            },
            {
                "verse": "Prima dedit, curvo et spicula tendere cornu."
            },
            {
                "verse": "Post Thraces coluere, ferum genus, aspera duro"
            },
            {
                "verse": "Terra solo, gens ipsa iugis assueta nivosis"
            },
            {
                "verse": "Et praedas agitare et opimo vivere rapto."
            },
            {
                "verse": "Hoc etiam genitore satus Romanus et ipse"
            },
            {
                "verse": "In patrium decus et belli sese extulit artes,"
            },
            {
                "verse": "Transgressus Latii fines transgressus et Alpes,"
            },
            {
                "verse": "Oceano stetit et Bactris sera intulit arma"
            },
            {
                "verse": "Atque Indis, post edomiti semptem hostia Nili"
            },
            {
                "verse": "Atque triumphatos non uno ex orbe Britannos."
            },
            {
                "verse": "Sed quanquam imperii impatiens et pectore saevus"
            },
            {
                "verse": "Indomito ac ruptis praeceps rapiatur habenis,"
            },
            {
                "verse": "Ipse tamen solium solis veneratus, adacto"
            },
            {
                "verse": "Curru sistit anhelus equos; mox lora remenso"
            },
            {
                "verse": "Contorquet spatio, non ante ad munera recto"
            },
            {
                "verse": "Convertens cursu, quam princeps duxque deum sol"
            },
            {
                "verse": "Iusserit: illum adeo timet observatque tuendo."
            },
            {
                "verse": "Iupiter hinc solio longe spectandus ab alto"
            },
            {
                "verse": "Exerit os placidum terris, et fulgidus aureo"
            },
            {
                "verse": "Sidere felices mortalibus explicat ignis."
            },
            {
                "verse": "Hinc ego, si qua fides astris, aut si quid ab alto"
            },
            {
                "verse": "Aethera cognatum nostris in mentibus haeret,"
            },
            {
                "verse": "Crediderim fas ac leges et iura piumque"
            },
            {
                "verse": "Et rectum manare et amicae foedera pacis,"
            },
            {
                "verse": "Crediderim insontis scelerum expertisque malorum"
            },
            {
                "verse": "Mortales agere, et felicibus addere seclis"
            },
            {
                "verse": "Secula, perpetuumque annos extendere in aevum;"
            },
            {
                "verse": "Tanta Iovis placidi clementia, ni malus atro"
            },
            {
                "verse": "Sidere torpentis Saturnus funderet ignes,"
            },
            {
                "verse": "Funderet et leti causam infelicis et omne"
            },
            {
                "verse": "Morborum genus et miserae mala plurima vitae."
            },
            {
                "verse": "Iupiter inde pater cunctorum auctorque bonorum."
            },
            {
                "verse": "Quin varios etiam ipsa Ioves commenta vetustas."
            },
            {
                "verse": "Iupiter omnipotens, rerum qui summa potestas,"
            },
            {
                "verse": "Tu rerum sator et divum pater atque hominum rex:"
            },
            {
                "verse": "Ab Iove principium generis; Iovis omnia plena;"
            },
            {
                "verse": "Ille colit terras; illi sunt omnia curae."
            },
            {
                "verse": "Hinc tot sacra deo fumantiaque exta ferebant,"
            },
            {
                "verse": "Hinc capitolinae dominator Iupiter arcis,"
            },
            {
                "verse": "Totque triumphantis vidit de rupe Quirinos"
            },
            {
                "verse": "Sanguine tingentis aram et candente iuvenco."
            },
            {
                "verse": "Quin etiam rapido qui turbine vertitur aether"
            },
            {
                "verse": "Ignibus incandens, quique aera lustrat opacum"
            },
            {
                "verse": "Pro Iove respersas sensit sibi frugibus aras."
            },
            {
                "verse": "Hinc tener ille calor tepidaeque ex ignibus aurae,"
            },
            {
                "verse": "Quo terraeque fretumque et magnus concipit orbis,"
            },
            {
                "verse": "Conceptosque fovent turgentia semina fetus;"
            },
            {
                "verse": "Dictus ob haec late in gremium descendere amatae"
            },
            {
                "verse": "Coniugis et placidam amplexu captare quietem."
            },
            {
                "verse": "Aeris ipse etiam campos tenet, unde per auras"
            },
            {
                "verse": "Fulmineo invehitur curru, quo maximus Atlas"
            },
            {
                "verse": "Intremuit, tonuere poli, atque exterrita pressit"
            },
            {
                "verse": "Corda virum pavor exanguis. Ruit arduus acta"
            },
            {
                "verse": "Ventorum mole, ac rutilantia fulmina torquens"
            },
            {
                "verse": "Alta petit, vallisque cavas in nocte profunda"
            },
            {
                "verse": "Involvit, nigra et coelum caligine condit."
            },
            {
                "verse": "Tum pluvia et largis exundant himbribus amnes,"
            },
            {
                "verse": "Subiectique natant campi; crepitantia grando"
            },
            {
                "verse": "Tecta ferit, dirum lapides vertuntur in himbrem"
            },
            {
                "verse": "Infandi, prostrata iacent armenta per agros"
            },
            {
                "verse": "Spirantisque vident natos stagnantibus arvis."
            },
            {
                "verse": "Mox uno immersa exitio cum montibus altis"
            },
            {
                "verse": "It torrens, praecepsque insano vortice torquet"
            },
            {
                "verse": "Obvia et obstantis annoso robore silvas,"
            },
            {
                "verse": "Implumesque avium nidos cum matribus ipsis"
            },
            {
                "verse": "Proruit, involvitque ferarum horrentia lustra."
            },
            {
                "verse": "Ipse autem, sulco insudans dum insistit, arator"
            },
            {
                "verse": "Avulsus stiva immensum per inane rotatur"
            },
            {
                "verse": "Turbine iactatus volucri et nigrante procella,"
            },
            {
                "verse": "Illumque et miseros sub adunco vomere tauros"
            },
            {
                "verse": "In latus adversi montis iacit, et praerupta"
            },
            {
                "verse": "Valle viatorem resupino corpore volvit"
            },
            {
                "verse": "Praecipitem, et latis excindit moenibus urbes."
            },
            {
                "verse": "Nec minus interea ventis maria acta tumescunt:"
            },
            {
                "verse": "Assurgunt undae et montes volvuntur aquarum"
            },
            {
                "verse": "Aequati coelo, fluctuque exterrita rauco"
            },
            {
                "verse": "Saxa sonant. Ecce abruptis assultibus aestus"
            },
            {
                "verse": "Incumbit pelago, atque ingenti vortice navem"
            },
            {
                "verse": "Infligit scopulo agglomerans et litora complet"
            },
            {
                "verse": "Funeribus miserorum, atro aut ter gurgite tortam"
            },
            {
                "verse": "Haurit hians, operitque cavo mox aequore pontus."
            },
            {
                "verse": "Qualia dum attonitae mentes mirantur, et horror"
            },
            {
                "verse": "Corda quatit, certae nec cognita causa ruinae,"
            },
            {
                "verse": "Invenit metus ipse Iovem, cui fulmina dextrae"
            },
            {
                "verse": "Assignant ac tela nigris humentia nimbis"
            },
            {
                "verse": "Et, coelo resonante, leves per inania currus."
            },
            {
                "verse": "Has iras Iovis esse canit longaevus haruspex;"
            },
            {
                "verse": "Adversi non aequa dei portenta sacerdos"
            },
            {
                "verse": "Terrificat; dira ingeminat per pectora curas"
            },
            {
                "verse": "Relligio, illa quidem magnorum causa malorum."
            },
            {
                "verse": "Caeduntur lectae passim de more bidentes,"
            },
            {
                "verse": "Et cadit ante aras infelix victima taurus;"
            },
            {
                "verse": "Discurrunt trepidae per templa adolentia matres,"
            },
            {
                "verse": "Matres, atque viri: tum longa in veste dialis"
            },
            {
                "verse": "Thura tenens ferit exta Iovi, flammisque per aras"
            },
            {
                "verse": "Exquirit veniam et summissa voce precatur,"
            },
            {
                "verse": "Ipse novem castis repetens stata sacra diebus."
            },
            {
                "verse": "Artibus his metus ille deum percrevit, et error"
            },
            {
                "verse": "Invasit miseras sub honesto nomine gentes."
            },
            {
                "verse": "Quid vexare deos frustra iuvat? Ordine certo"
            },
            {
                "verse": "Fert natura vices, labuntur et ordine certo"
            },
            {
                "verse": "Sidera, tam varios rerum parientia casus."
            },
            {
                "verse": "Illa suos peragunt cursus servantque tenorem"
            },
            {
                "verse": "Sorte datum; parent illis elementa, fidemque"
            },
            {
                "verse": "Imperii mutare timent. Sic omnis ab alto"
            },
            {
                "verse": "Natura est; sequitur leges quas scripserit aether."
            },
            {
                "verse": "Ipse Deus laeto spectat mortalia vultu."
            },
            {
                "verse": "Ultima sorte senex loca possidet, ultimus auras"
            },
            {
                "verse": "Ambit et aeterno contristat frigore terras."
            },
            {
                "verse": "Nigra seni facies, tardus gradus, horrida barba,"
            },
            {
                "verse": "Et cani crines, et membra effeta senecta;"
            },
            {
                "verse": "Ingenio tamen ipse bonus, nec inutile pectus"
            },
            {
                "verse": "Consiliis constansque animi prudensque futuri."
            },
            {
                "verse": "Hic olim, ut fama est, regnis expulsus olympi,"
            },
            {
                "verse": "Post varius tandem casus coelique marisque,"
            },
            {
                "verse": "Litore in hesperio tusci prope Thybridis amnem"
            },
            {
                "verse": "Consedit, laribus tum primum acceptus amicis."
            },
            {
                "verse": "Hic regem aequaevum residemque ad munia gentem"
            },
            {
                "verse": "Arbuteo avertit victu; tum, vomere tauros"
            },
            {
                "verse": "Subiungens, docuit tellurem invertere et arvis"
            },
            {
                "verse": "Semina committi, quae mox iam vere peracto"
            },
            {
                "verse": "Stringeret et fragili contunderet arida culmo;"
            },
            {
                "verse": "Quin etiam scrobibus vites, sua munera, primus"
            },
            {
                "verse": "Committens curvaque premens iam falce novellas,"
            },
            {
                "verse": "Lenaeos latices ignotaque pocula monstrat,"
            },
            {
                "verse": "Dispersosque vocat populos ac moenia ponit."
            },
            {
                "verse": "Hinc Latium latitante deo, hinc saturnia tellus"
            },
            {
                "verse": "Dicta viris; deus hinc latiis, deus additur aris"
            },
            {
                "verse": "Vitisator curvam servans sub imagine falcem."
            },
            {
                "verse": "Mos erat antiquo in Latio ac laurentibus arvis,"
            },
            {
                "verse": "Qui meritis patriam inventasque auxere per artis"
            },
            {
                "verse": "Atque acuere suos ad publica munera sensus"
            },
            {
                "verse": "Utile commenti in medium et nova commoda vitae,"
            },
            {
                "verse": "In numerumque referre deum atque hos addere templis:"
            },
            {
                "verse": "Ut Ianum, Faunosque, ut quem pollentibus haerbis"
            },
            {
                "verse": "Fecit avem et variis pinxit dea daedala pennis,"
            },
            {
                "verse": "Ut geminos etiam pilunnia numina fratres,"
            },
            {
                "verse": "Ut cuius famulata domus pinaria sacris,"
            },
            {
                "verse": "Et carmentali tribuit quae nomina portae:"
            },
            {
                "verse": "Purpura quin etiam ad summos ubi venit honores"
            },
            {
                "verse": "Ambitioque caput coelo intulit, hinc Hadrianos"
            },
            {
                "verse": "Et Nervas, hinc Caesareae tot numina gentis"
            },
            {
                "verse": "Et coluere quidem et templis posuere dicatis."
            },
            {
                "verse": "Heu, rerum ignarae mentes ignaraque veri"
            },
            {
                "verse": "Pectora, quid simulacra iuvant? Quid luce carentum"
            },
            {
                "verse": "Corpora? Et incensis pacem tot poscere ab aris?"
            },
            {
                "verse": "Unus enim sator est rerum, qui cuncta gubernat,"
            },
            {
                "verse": "Quemque oculis neque cernere erit neque tangere palmis,"
            },
            {
                "verse": "Sed tantum mente invenias. Nanque arduus imas"
            },
            {
                "verse": "Despectat nubes et coeli culmina pressat,"
            },
            {
                "verse": "Cuncta regens; nam cuncta tulit longe optimus auctor"
            },
            {
                "verse": "Perfectorum operum et rerum causa una bonarum."
            },
            {
                "verse": "Hunc neque marmoreis renitentia templa columnis,"
            },
            {
                "verse": "Non auri pretiosus honos, non indica concha,"
            },
            {
                "verse": "Nec quae phidiaco spirant simulacra metallo,"
            },
            {
                "verse": "Aut tauri ante aras fusi cervice cruores,"
            },
            {
                "verse": "Sed precibus ieiuna piis et conscia recti"
            },
            {
                "verse": "Mens placare queat facilem parvoque volentem"
            },
            {
                "verse": "Munere, si qua pii summittunt thura Sabaei."
            },
            {
                "verse": "Sed nos, incertum spatiis dum currimus aequor,"
            },
            {
                "verse": "Longius evehimur vento rapiente per altum;"
            },
            {
                "verse": "Iam portus capere optatos et cedere fessum"
            },
            {
                "verse": "Aura iubet, litusque sinum convertere ad ipsum,"
            },
            {
                "verse": "Sideraque alta sequi, certosque intendere cursus."
            },
            {
                "verse": "Prima igitur niveis Phoebe latonia bigis"
            },
            {
                "verse": "Invehitur, posthinc ales Cyllenius altis"
            },
            {
                "verse": "Excurrit spatiis, iustaque Erycina canoras"
            },
            {
                "verse": "Iungit aves, cui blanda comes fert lora voluptas"
            },
            {
                "verse": "Divinum stillans rorem ambrosiamque capillis."
            },
            {
                "verse": "Quadriiugis hinc vectus equis sol igneus ambit,"
            },
            {
                "verse": "Quem procul insequitur rutilanti sidere Mavors;"
            },
            {
                "verse": "Post felix coeli sidus Iovis emicat ignis;"
            },
            {
                "verse": "Ultimus extremo torpet Saturnus in orbe."
            },
            {
                "verse": "Hic prope terdenis mundum vertentibus annis"
            },
            {
                "verse": "Ambit et in partis, quas liquerat ante, revertens"
            },
            {
                "verse": "Percurrit tardis coeli momenta quadrigis"
            },
            {
                "verse": "Pallidus, ac duros affert mortalibus annos."
            },
            {
                "verse": "Clara Iovi facies ac lumine sidus amico,"
            },
            {
                "verse": "Bissenisque annis bissena relabitur astra."
            },
            {
                "verse": "Bis cererem legit messor, bis vinitor uvas,"
            },
            {
                "verse": "Dum bis sex rutilus percurrit sidera Mavors,"
            },
            {
                "verse": "Mavors arma serens et tristia crimina belli."
            },
            {
                "verse": "Thymbraeas paulo ante rotas Venus aurea metam"
            },
            {
                "verse": "Attingit, cupidas acuens in pectore curas,"
            },
            {
                "verse": "Sive diem laeto secum fert roscida vultu,"
            },
            {
                "verse": "Seu noctem hesperiis decedens suscitat undis."
            },
            {
                "verse": "Hanc curru properante celer Cyllenius anteit,"
            },
            {
                "verse": "Ipse quidem ad causas et linguae promptior arma."
            },
            {
                "verse": "Terdenas iter assuetum Latonia noctis,"
            },
            {
                "verse": "Noctis atque dies et mensem pervigil errat,"
            },
            {
                "verse": "Dum solem rursum assequitur novaque astruit orsa,"
            },
            {
                "verse": "Oceanum interea alternos auctura per aestus,"
            },
            {
                "verse": "Visura et blando crescentia semina vultu;"
            },
            {
                "verse": "Sed quanquam properare viam iuvat, ipsa, relicto"
            },
            {
                "verse": "Aethere, (cogit amor) per amici devia Latmi"
            },
            {
                "verse": "Furtim saxa petit complexus inter amatos"
            },
            {
                "verse": "Attrectare suis tenerum Endymiona lacertis,"
            },
            {
                "verse": "Non tamen ausa viri mollem turbare quietem."
            },
            {
                "verse": "Sed quanquam vario fulgent quae sidera mundo,"
            },
            {
                "verse": "Quaesitum est, num luce quidem phaethontide fulgent,"
            },
            {
                "verse": "An proprios natura illis indulserit ignes."
            },
            {
                "verse": "Non dubium quin luna notho splendore per auras"
            },
            {
                "verse": "Raptetur, minuatque sequens, fugiensque rependat"
            },
            {
                "verse": "Luminis alternos haustus, fraternaque rursus"
            },
            {
                "verse": "Ora fovens nullos terris diffundat honores;"
            },
            {
                "verse": "At procul e regione means, tum denique toto"
            },
            {
                "verse": "Ore vomit flammas et luce refulget honora."
            },
            {
                "verse": "Et quanquam varias mutat tamen una figuras,"
            },
            {
                "verse": "Non unquam medio magis, aut minus emicat orbe."
            },
            {
                "verse": "Nam cum desertas amisso lumine terras"
            },
            {
                "verse": "Nulla fovet, tum plena diis coeloque ministrat;"
            },
            {
                "verse": "Tum quoque praetumido suspectat sidera vultu,"
            },
            {
                "verse": "Cum nova curvatos reparando colligit ignes."
            },
            {
                "verse": "Sidera dum terrasque aequata fonte tuetur,"
            },
            {
                "verse": "Orbe micat medio; mox curvo sidera cornu"
            },
            {
                "verse": "Suspiciens, tumido spectat mortalia vultu."
            },
            {
                "verse": "Tum nullis coelum radiis nullo ore tuetur,"
            },
            {
                "verse": "Plena ferit tremulis cum stagna liquentia flammis."
            },
            {
                "verse": "Hinc superis coeloque datur quod demitur orbi."
            },
            {
                "verse": "Ergo, aliena fovens in opaco lumina semper"
            },
            {
                "verse": "Corpore, phoebea nusquam de lampade fulget"
            },
            {
                "verse": "Corpore non medio, non plena lucida fronte;"
            },
            {
                "verse": "Sed specie tamen alterna, ni forte sub umbram"
            },
            {
                "verse": "Inciderit terrae atque hinc luce laboret adempta."
            },
            {
                "verse": "Quae quoniam volucri fertur sub sidera lapsu,"
            },
            {
                "verse": "Aestivi tam saepe premens cava tergora Cancri,"
            },
            {
                "verse": "Nimbosum tam saepe etiam delata sub Austrum,"
            },
            {
                "verse": "Incandens tam saepe aestas ac frigida bruma"
            },
            {
                "verse": "Instaret, sortita suum si luna calorem"
            },
            {
                "verse": "Proxima nativis succenderet ignibus arva,"
            },
            {
                "verse": "Aut longinqua neget proprium procul acta vigorem."
            },
            {
                "verse": "Unde maris certi accessus, totidemque recessus?"
            },
            {
                "verse": "Unde et perpetuo manantia flumina cursu,"
            },
            {
                "verse": "Aut alimenta trahant gignentia? Quae pater ipse"
            },
            {
                "verse": "Prospiciens, lunam obscura ferugine tinxit"
            },
            {
                "verse": "Coeruleos moderantem aestus liquentiaque arva."
            },
            {
                "verse": "Quin etiam licet atra genas et opaca per ora"
            },
            {
                "verse": "Pallor eat, tamen, interior qua cogitur orbis,"
            },
            {
                "verse": "Densa situ magis et scabra rubigine sordet."
            },
            {
                "verse": "Ergo et cum solem adversum se agit undique, et ipsum"
            },
            {
                "verse": "Implevit radians phoebei luminis orbem,"
            },
            {
                "verse": "Qua squalet parte atque horret caligine, densas"
            },
            {
                "verse": "Obducit maculas et se sua reddit imago;"
            },
            {
                "verse": "Aerea qualis ubi clipei fulgentis ab ipso"
            },
            {
                "verse": "Sole repercussa est, aurato fluctuat orbe"
            },
            {
                "verse": "Clara aciem flammis et luce corusca decora,"
            },
            {
                "verse": "Verum si qua tamen nitido super aere resedit"
            },
            {
                "verse": "Scabra situ turpisque atra rubigine labes,"
            },
            {
                "verse": "Stat maculis obducta aciem, stat squalida vultum,"
            },
            {
                "verse": "Non Phoebi radiis, non ulli pervia flammae."
            },
            {
                "verse": "Praeterea cur sola acies immota deorum"
            },
            {
                "verse": "Cernitur obtutuque haeret defixa sub ipso,"
            },
            {
                "verse": "Cum tot et illa quidem sidentia signa micanti"
            },
            {
                "verse": "Scintillent radio, tremulusque internatet ardor?"
            },
            {
                "verse": "Scilicet alta illis regio sedesque repostae."
            },
            {
                "verse": "Quo postquam advenit defesso lumine visus,"
            },
            {
                "verse": "Defessus tremit ipse, tamen tremere ipsa videntur"
            },
            {
                "verse": "Astra; micant radii, lumina nostra tremiscunt."
            },
            {
                "verse": "At contra vicina deum statio ardua quanquam,"
            },
            {
                "verse": "Prospectu facilis tamen atque immota tuenti;"
            },
            {
                "verse": "Quo penetrans stat certa loco insistitque videndo"
            },
            {
                "verse": "Nostra acies, fixisque oculis immobilis haeret."
            },
            {
                "verse": "Plumbea si acta manu balearis pondera fundae"
            },
            {
                "verse": "Concipiunt malegratum ignem flammisque liquescunt,"
            },
            {
                "verse": "Si ferro praefixa et nervo impulsa sagitta"
            },
            {
                "verse": "Aera per vacuum ignescitque ardetque volando,"
            },
            {
                "verse": "Quid mirum, circumfusus si candeat aer"
            },
            {
                "verse": "Percitus aeterno motu atque urgentibus astris?"
            },
            {
                "verse": "Principiis vero ex illis constare videntur"
            },
            {
                "verse": "Sidera et aetherium inde olim traxisse vigorem,"
            },
            {
                "verse": "Qua volitant rapidaque polum vertigine lustrant,"
            },
            {
                "verse": "Et celeri biiugum cursu vectantur equorum."
            },
            {
                "verse": "Quae postquam facili perfecit singula nutu"
            },
            {
                "verse": "Ille opifex rerum et mundi inviolabilis auctor,"
            },
            {
                "verse": "Concilium vocat et superos arcessit olympo."
            },
            {
                "verse": "Est procul immensi regio late ardua mundi"
            },
            {
                "verse": "Non homini explorata, humano aut cognita sensu."
            },
            {
                "verse": "Hic sedes augusta Dei, siquando vocatis"
            },
            {
                "verse": "Dat leges superis, aut publica munera tractat."
            },
            {
                "verse": "In medio sedet ipse: astat Sapientia dextra,"
            },
            {
                "verse": "Hinc Amor, et solio resident tria numina in uno;"
            },
            {
                "verse": "Sub pedibus Natura potens, Tempusque, Locusque,"
            },
            {
                "verse": "Et varians Fortuna, atque immutabilis Ordo;"
            },
            {
                "verse": "Inde alii proceres et convenientia late"
            },
            {
                "verse": "Numina. Et incessu iam tum graviore notatus,"
            },
            {
                "verse": "Aegocerontei referens spolia inclita monstri,"
            },
            {
                "verse": "Saturnus gratam senior iusta astitit Urnam,"
            },
            {
                "verse": "Saturnus, cui cana coma, cui sordida vestis."
            },
            {
                "verse": "Quem iusta pharetram incinctus volucrisque sagittas"
            },
            {
                "verse": "Laetus achemenio consedit Iupiter arcu,"
            },
            {
                "verse": "Squamea cui geminis horrescunt baltea monstris."
            },
            {
                "verse": "Hinc Mavors rigido crispans hastilia ferro"
            },
            {
                "verse": "Suspenditque Nepam galea, conoque minantes"
            },
            {
                "verse": "Librat agens Chelas; tum cornibus acer aduncis"
            },
            {
                "verse": "Asperat et clipeo pugnas meditatur aheno,"
            },
            {
                "verse": "Excussatque Aries caput et pede proterit auras."
            },
            {
                "verse": "Tum voce et cithara gratus nitidaque iuventa,"
            },
            {
                "verse": "Horridus idem etiam pharetra spolioque Leonis"
            },
            {
                "verse": "Phoebus adest, Phoebique comes Lux aurea, cuius"
            },
            {
                "verse": "Munere non tenebras superi, non nubila norunt."
            },
            {
                "verse": "At Venus auratis humeros armata sagittis"
            },
            {
                "verse": "Candentemque manum flammis, licet editus esset"
            },
            {
                "verse": "Nondum Amor, urentes iam tum meditatur amores,"
            },
            {
                "verse": "Iam tum sollicitis animos incendere curis;"
            },
            {
                "verse": "Atque illi vario radiabat candida limbo"
            },
            {
                "verse": "Vestis, et in molli surgebant lilia prato,"
            },
            {
                "verse": "Et quot vere novo tellus parit alma colores."
            },
            {
                "verse": "Inter quos tenerum niveo candore Iuvencum"
            },
            {
                "verse": "Urit amor. Nunc ille Notus atque aera captans,"
            },
            {
                "verse": "Heu, male dilectos queritur desertus amores,"
            },
            {
                "verse": "Nunc moeret viridi infelix proiectus in haerba;"
            },
            {
                "verse": "Interdum ingenti frondosa per avia saltu"
            },
            {
                "verse": "Proripitur, sequiturque inventam fortis amicam"
            },
            {
                "verse": "Iam victor, mox victus et exspes; hinc latet antro"
            },
            {
                "verse": "Abditus, et miseras rumpunt spelaea querelas."
            },
            {
                "verse": "Ipsa autem media divorum in parte resedit,"
            },
            {
                "verse": "Autunnus paribus qua tempora dividit horis."
            },
            {
                "verse": "Virginis hinc facie insignis flavoque capillo"
            },
            {
                "verse": "Mercurius, geminae nectunt talaria plantae:"
            },
            {
                "verse": "Ipse puer laetus studio et puerilibus annis."
            },
            {
                "verse": "Ac tandem rapidis velox Latonia bigis"
            },
            {
                "verse": "Alba genas niveaeque nitens in vellere lanae,"
            },
            {
                "verse": "Candida subrutilis redimita monilia Cancris."
            },
            {
                "verse": "Ergo ubi convenere animisque opibusque parati,"
            },
            {
                "verse": "Quales iussi aderant, intentique agmine longo"
            },
            {
                "verse": "Expectant signum atque alacres praecepta capessunt,"
            },
            {
                "verse": "Tum genitor solio placidus sic coepit ab alto:"
            },
            {
                "verse": "\"Cuncta equidem, o superi, placuit quaecunque creavi;"
            },
            {
                "verse": "Sic volui, nec nos unquam fecisse pigebit."
            },
            {
                "verse": "Auctorem illa suum referunt, nec deficit illis"
            },
            {
                "verse": "Ipse opifex; operi decor, et praestantia iuncta est;"
            },
            {
                "verse": "Est rebus sua cuique fides, est et locus. Ignem"
            },
            {
                "verse": "Et terras ieci primordia; quae tamen inter"
            },
            {
                "verse": "Aeris immensos campos neptunniaque arva,"
            },
            {
                "verse": "Quod sibi perpetui constaret machina mundi,"
            },
            {
                "verse": "Congessi, mundumque aequa compagi ligavi,"
            },
            {
                "verse": "Nexibus alternis et amico singula vinclo."
            },
            {
                "verse": "Vos autem coeli meliore in parte locavi,"
            },
            {
                "verse": "Aetheriumque dedi insontis habitare recessum."
            },
            {
                "verse": "Nam quanquam geniti et coeptis mortalibus orti,"
            },
            {
                "verse": "Nascendique vices et iam revocabilis ordo"
            },
            {
                "verse": "Obsistunt, at nostra illis pollentior est vis,"
            },
            {
                "verse": "Non rerum causis, non ulli obnoxia fato."
            },
            {
                "verse": "Nunc igitur quae certa manet sententia menti"
            },
            {
                "verse": "Accipite, et quae sit reliquis mihi cura creandis."
            },
            {
                "verse": "Absolvenda quidem mundi inferioris imago,"
            },
            {
                "verse": "Quando etiam generis rerum tria semina restant,"
            },
            {
                "verse": "Nec manibus tractare deum mortalia fas est."
            },
            {
                "verse": "Quare agite, et celeres quam primum ascendite currus"
            },
            {
                "verse": "Aggressi mortale opus et genus omne animantum;"
            },
            {
                "verse": "Aerias celebrate plagas, serite aequoris undas"
            },
            {
                "verse": "Tellurisque sinus gravidos, ut ne qua peracto"
            },
            {
                "verse": "Pars operi aut rebus desit pater ipse creandis."
            },
            {
                "verse": "Imprimis teretes hominum fingentibus artus"
            },
            {
                "verse": "Artificem navare operam, tum condere membra"
            },
            {
                "verse": "Cura sit, aetherios divini seminis haustus"
            },
            {
                "verse": "Apta haurire animos coelesti e fomite ductos."
            },
            {
                "verse": "Hi fundare urbes populis, hi ponere iura,"
            },
            {
                "verse": "Addere et imperio fasces, dare nomina rebus"
            },
            {
                "verse": "Assuescant, rectumque sequi, atque offerre periclis,"
            },
            {
                "verse": "Et pugnare malis, et honesto vivere parto,"
            },
            {
                "verse": "Atque inopes rerum casus superare ferendo,"
            },
            {
                "verse": "Dum fluidum solvetur opus, dum carcere laxo"
            },
            {
                "verse": "Iussi sidereas coeli revocentur ad arces."
            },
            {
                "verse": "Interea altrices operas victumque volentes"
            },
            {
                "verse": "Fundite, et ingentis animos accendite laudi,"
            },
            {
                "verse": "Rectorem ut noscant superum, patriamque requirant,"
            },
            {
                "verse": "Et genus, et coeli sursum templa ardua cernant,"
            },
            {
                "verse": "Auctorisque sui memores iustumque piumque"
            },
            {
                "verse": "Servent, et placidos discant non temnere divos."
            },
            {
                "verse": "Sic placitum, sic nostra fluant certo ordine fata.\""
            },
            {
                "verse": "Dixit et ingentem nutu concussit olimpum."
            },
            {
                "verse": "Illi praecipites liquidum circum aethera lapsi"
            },
            {
                "verse": "Iussa obeunt, verruntque rotis properantibus auras."
            },
            {
                "verse": "Nec mora: vestiri colles et roscida prata,"
            },
            {
                "verse": "Innarique aer pennis atque aequora caudis,"
            },
            {
                "verse": "Quadrupedum et resonare gravi sola concita cornu."
            },
            {
                "verse": "Fagiferae viridante iugo, viridantibus Alpes"
            },
            {
                "verse": "Vallibus, et viridante cacumine Caucasus ingens"
            },
            {
                "verse": "Laetatur, furtis olim doliturus iniquis."
            },
            {
                "verse": "Illicet ecce caput viridi circumdat amictu"
            },
            {
                "verse": "Aetna, giganteae dolitura incendia pugnae;"
            },
            {
                "verse": "Illicet umbrosis vestita est vallibus Ida,"
            },
            {
                "verse": "Ida gravis Troiae deploratur ruinas."
            },
            {
                "verse": "Frondet Athos, frondetque iugis immanibus Oeta"
            },
            {
                "verse": "Herculeum visura rogum, creberque Erymanthus"
            },
            {
                "verse": "Ilicibus, longaque coma spectabilis Haemus."
            },
            {
                "verse": "Ostentat Rhodope comitantis Orphea silvas,"
            },
            {
                "verse": "Orphea mulcentem tigres et carmine lyncas,"
            },
            {
                "verse": "Sed non foemineos moderantem voce tumultus."
            },
            {
                "verse": "Maenalio stupet in saltu dum increscere cornum,"
            },
            {
                "verse": "Non sensit quercu sese frondere Lycaeus."
            },
            {
                "verse": "Gargano in magno, in nimbifero Apennino"
            },
            {
                "verse": "Dum crescunt tiliae atque orni, dum vertice Pindi"
            },
            {
                "verse": "Surgit acer, pinu interea se sullevat alta"
            },
            {
                "verse": "Pelion et late pelago sua signa minatur."
            },
            {
                "verse": "Iam videas canentem oleis frondere Taburnum,"
            },
            {
                "verse": "Asinios simul et colles clitunniaque arva,"
            },
            {
                "verse": "Iamque cybelaeis undare et Dindima silvis."
            },
            {
                "verse": "Pampinea caput Aenarie biiugisque Vesevus"
            },
            {
                "verse": "Fronde tegunt, tegit et picea se Sila sub umbra,"
            },
            {
                "verse": "Ac buxo varius nectit sibi ferta Cytorus."
            },
            {
                "verse": "Proveniunt late campis coelestia dona,"
            },
            {
                "verse": "Plurima nux et pruna rubentia et aurea ramis"
            },
            {
                "verse": "Mala et odoratis non indecor arbutus hortis."
            },
            {
                "verse": "Ingentis patulae ramos, ingentia sursum"
            },
            {
                "verse": "Brachia porrigere ac radice in tartara ferri"
            },
            {
                "verse": "Et cerasi, palmaeque, et lotos amica Lyaeo,"
            },
            {
                "verse": "Atque in sanguineam morus post versa figuram"
            },
            {
                "verse": "Coepere, et mensis sorbus placitura secundis."
            },
            {
                "verse": "Erumpuntque solo biferae atque cydonia canis"
            },
            {
                "verse": "Frondibus, erumpunt sudanti balsama ligno,"
            },
            {
                "verse": "Punicaque, et fragili nitens in stipite praecox,"
            },
            {
                "verse": "Ac de textilibus pendentia citria ramis;"
            },
            {
                "verse": "Citria, quae semper (visu mirabile) vernum"
            },
            {
                "verse": "Spirant flore decus, semperque nitentia gratis"
            },
            {
                "verse": "Floribus ac foetu aeternaque virentia fronde,"
            },
            {
                "verse": "Citria amalphaeis latebra haud incommoda nymphis."
            },
            {
                "verse": "Coepere et viridis mirari flumina ripas;"
            },
            {
                "verse": "Canentis Ufens salices, et flavus arena"
            },
            {
                "verse": "Populeas Thybris frondes, quique aequora findit"
            },
            {
                "verse": "Gallica, quondam etiam lacrimas Phaetontis amati"
            },
            {
                "verse": "Eridanus misturus aquis, miratur et alnum"
            },
            {
                "verse": "Nar praeceps, frondentem alnum, miratur et ipse"
            },
            {
                "verse": "Coeruleus Liris, tum cinctus arundine crinem"
            },
            {
                "verse": "Vulturnus, flammasque deum sensurus Enipeus."
            },
            {
                "verse": "Sensit odoratos Indus subolescere ramos"
            },
            {
                "verse": "Coeruleo cum Gange, cavo et caput extulit antro;"
            },
            {
                "verse": "Sensit thuriferum late nemus altus Hydaspes"
            },
            {
                "verse": "Et sua Oronteae senserunt cinnama ripae."
            },
            {
                "verse": "Dum Tagus aurifluo vectatur gurgite, et undis"
            },
            {
                "verse": "In mare rumpit Anas, sullato lumine uterque"
            },
            {
                "verse": "Pirenes scopulis viridantia robora late"
            },
            {
                "verse": "Prospiciunt variare comas admotaque coelo"
            },
            {
                "verse": "Iam nemora et densas per saxa rigentia taxos."
            },
            {
                "verse": "Ecce sub haec varia sese Tegus integit umbra,"
            },
            {
                "verse": "Ipse et Anas viridi ripas vestitus amictu"
            },
            {
                "verse": "Frondenti vehitur per flumina summa phaselo."
            },
            {
                "verse": "Haud illi invidit Sicorisve, aut cultor Hiberus"
            },
            {
                "verse": "Gentis iulaeae. Quin, qua vagus aequora findit,"
            },
            {
                "verse": "Hic choreas agit, et praecinctus arundine frontem"
            },
            {
                "verse": "Gaudet agros, gaudet lenaeo palmite terram"
            },
            {
                "verse": "Hesperiam frondere et alescere vitibus ulmos."
            },
            {
                "verse": "Quod frondes, Penee, novas mirare? Quid umbras"
            },
            {
                "verse": "Et lauros? Visure deum per pascua laetas"
            },
            {
                "verse": "Ducere oves, miserosque cava testudine amores"
            },
            {
                "verse": "Solantem, teque et Daphnen per prata vocantem,"
            },
            {
                "verse": "Visure et patriis natam frondescere ripis"
            },
            {
                "verse": "Tendentemque manus et flumina nota precantem,"
            },
            {
                "verse": "Candida dum subitus serpit per pectora cortex"
            },
            {
                "verse": "(Ah miseram) et viridem ducunt dum membra rigorem."
            },
            {
                "verse": "Interea colles florere, virescere valles"
            },
            {
                "verse": "Incipiunt, late et foliis mollescere rura."
            },
            {
                "verse": "Ver halat, Zephyris mulcent spirantibus aurae,"
            },
            {
                "verse": "Cloris odorato devecta per aera curru"
            },
            {
                "verse": "Laetata et varias nemorum increbrescere frondes"
            },
            {
                "verse": "Spargit humi varios, fertur quacumque, colores,"
            },
            {
                "verse": "Quaque movet gressus surgunt violaeque rosaeque"
            },
            {
                "verse": "Coritiique croci atque immortales amaranthi,"
            },
            {
                "verse": "Candida nec niveis cessura ligustra pruinis."
            },
            {
                "verse": "Ipsae etiam Charites socio simul agmine fundunt"
            },
            {
                "verse": "Certatim illa thymum roremque et molle cyperon,"
            },
            {
                "verse": "Haec casias caltasque, haec et vacinia nigra"
            },
            {
                "verse": "Narcissi et lacrimas Hyacinthi et nobile gramen"
            },
            {
                "verse": "Et thymbram et quot nunc tellus fert daedala flores."
            },
            {
                "verse": "Ipse Deus laeto spectat sua munera vultu."
            },
            {
                "verse": "Tum maris horrisoni fluctus liquentiaque arva"
            },
            {
                "verse": "Neptunni pecus et squamoso corpore pisces"
            },
            {
                "verse": "Insiliunt; alii scopulos et litora passim"
            },
            {
                "verse": "Curva petunt, alii pelagusque atque ima profundi,"
            },
            {
                "verse": "Aut tendunt scythici maeotica ad hostia ponti,"
            },
            {
                "verse": "Infidum genus in fraudem praedamque paratum."
            },
            {
                "verse": "Errantes passim et nullo custode vagantes"
            },
            {
                "verse": "Coeruleus longe Nereus videt, advocat hudum"
            },
            {
                "verse": "Protea, qui socias acies, socia agmina iungat,"
            },
            {
                "verse": "Et statuit pastorem. Illi data signa sequuntur,"
            },
            {
                "verse": "Ipse agit errantes ad pabula et ipse reducit"
            },
            {
                "verse": "Inde domum; clarum e specula dat buccina signum."
            },
            {
                "verse": "Aera quin etiam pictae petiere volucres"
            },
            {
                "verse": "Armatae accurvis rostris atque unguibus uncis."
            },
            {
                "verse": "Ipsae iter intendunt pennis et cantibus auras"
            },
            {
                "verse": "Demulcent, tectae nemorum variantibus umbris."
            },
            {
                "verse": "Nullae illis certae sedes, connubia certis"
            },
            {
                "verse": "Temporibus; tunc tecta locant, tunc figere nidos"
            },
            {
                "verse": "Cura subit; mox ova fovent ac pignora curant,"
            },
            {
                "verse": "Atque edunt teneros plumoso corpore foetus,"
            },
            {
                "verse": "Optatasque ferunt aut ore aut unguibus escas."
            },
            {
                "verse": "Fatidicos avium cantus alasque futuri"
            },
            {
                "verse": "Praesagas dixere, neque aut sine numine divum"
            },
            {
                "verse": "Tendere iter pennis laeva destrave ferantur,"
            },
            {
                "verse": "Aut canere et varias e ramis edere voces"
            },
            {
                "verse": "Nocturnas, seu de tectis hululare querelas."
            },
            {
                "verse": "Cernere erat longum in campis depascier agmen"
            },
            {
                "verse": "Quadrupedum, sociosque greges in pascua ferri."
            },
            {
                "verse": "Una ingens bos, una ariesque et setiger hircus"
            },
            {
                "verse": "Cornibus armati frontem, et pede fortior ibat"
            },
            {
                "verse": "Acer equus, iam tum insidias et dura timentes"
            },
            {
                "verse": "Arma lupi et rabiem saevorum irasque leonum."
            },
            {
                "verse": "Discordes brutorum animae atque aversa voluntas,"
            },
            {
                "verse": "Discordi quoniam fuerint e semine creta."
            },
            {
                "verse": "Hinc pars indulgent haerbis per pascua laeta,"
            },
            {
                "verse": "Aut latis quaerunt silvis dodonida quercum;"
            },
            {
                "verse": "Pars altis in speluncis per devia lustra"
            },
            {
                "verse": "Invigilat parto, et praedas agit ore cruento;"
            },
            {
                "verse": "Pars repit terrae occultis armata venenis."
            },
            {
                "verse": "Parcendi studium nullum, nec cura futuri."
            },
            {
                "verse": "Sola hiemi metuens latebroso pumice condit"
            },
            {
                "verse": "Triticeos populata hominum formica labores."
            },
            {
                "verse": "Idem amor atque apibus eadem experientia parcis;"
            },
            {
                "verse": "Sed nec agros populare palam, aut incumbere furtis,"
            },
            {
                "verse": "Cum iuvet e proprio vitam tolerare labore:"
            },
            {
                "verse": "Iustitiam norunt solae et servare pudorem,"
            },
            {
                "verse": "Aequales cunctis operae studiumque parandi."
            },
            {
                "verse": "Mane novos adeunt flores exanime denso,"
            },
            {
                "verse": "Coelestemque legunt rorem atque in tecta reportant;"
            },
            {
                "verse": "Mox vacuis stipant cellis, ut nectare largo"
            },
            {
                "verse": "Ignavas ducant hiemes et frigora temnant."
            },
            {
                "verse": "Quin etiam tempestates et sidera norunt,"
            },
            {
                "verse": "Armataeque repentinas vicere procellas"
            },
            {
                "verse": "Pendentis saxi molem ad cava crura ferendo:"
            },
            {
                "verse": "Usque adeo referunt divinum a stirpe vigorem."
            },
            {
                "verse": "Has pater e summi despectans vertice olympi"
            },
            {
                "verse": "Miratur, tenues animas conamine tanto"
            },
            {
                "verse": "Nunc fundare urbes, aditus ac moenia late"
            },
            {
                "verse": "Munire et multo portas custode tueri,"
            },
            {
                "verse": "Nunc aliam natis patriam monstrare parandam,"
            },
            {
                "verse": "Immunes operum reges dare iura vocatis"
            },
            {
                "verse": "In populis, illos iamdudum astare silentes."
            },
            {
                "verse": "Ultimus erupit gravida tellure creatus"
            },
            {
                "verse": "Spe puer ingenti, sed corpore debilis ipso,"
            },
            {
                "verse": "Nudus, inops, quem dura solo suscepit egestas,"
            },
            {
                "verse": "Eductum foliis haerbarum et cortice crudo,"
            },
            {
                "verse": "Aut corno, aut si quam dederat Dodonia glandem."
            },
            {
                "verse": "Mox umbras nemorum captare, aut sicubi montis"
            },
            {
                "verse": "Exesi specus, hic aestus et frigora primum"
            },
            {
                "verse": "Vitare, et subita se a tempestate tueri"
            },
            {
                "verse": "Monstravit, tectum stipulis cannaque palustri;"
            },
            {
                "verse": "Semina quin etiam siccis haerentia culmis"
            },
            {
                "verse": "Haerbarum passim lecta, et servata per annum"
            },
            {
                "verse": "Condere poma, nucesque hiemi signare repostas,"
            },
            {
                "verse": "Formica monstrante, cavis dum condit in antris,"
            },
            {
                "verse": "Ipsa dies, multusque labor docuere colendo"
            },
            {
                "verse": "Naturam in melius formare et pervigil usus."
            },
            {
                "verse": "Ecce autem e mediis terrae fornacibus ignis,"
            },
            {
                "verse": "(Sive ille excussus coelo pugnantibus Euris,"
            },
            {
                "verse": "Seu silicis venis manus extudit) arida circum"
            },
            {
                "verse": "Corripuit fomenta, levique impulsus ab aura"
            },
            {
                "verse": "Succensos ramos flamma crepitante cremavit,"
            },
            {
                "verse": "Et lux frondosa nemorum diffulxit in umbra."
            },
            {
                "verse": "Extimuit primo flammas ignobile vulgus."
            },
            {
                "verse": "Post, ubi subsedere ignes et fulgidus ardor,"
            },
            {
                "verse": "Cognitus et tandem divini muneris usus;"
            },
            {
                "verse": "Excipitur dextra fumanti stipite carbo"
            },
            {
                "verse": "Inferturque focis, tenebras et frigora noctis"
            },
            {
                "verse": "Qui foveant, calidisque assent et viscera pruinis."
            },
            {
                "verse": "Paulatim quoque diversos idem ignis in usus"
            },
            {
                "verse": "Transfertur, donec liquidum explorare metallum"
            },
            {
                "verse": "Cogitur, atque novis ferrum exspumare caminis."
            },
            {
                "verse": "Hinc marrae curvusque bidens et vomer aduncus,"
            },
            {
                "verse": "Quis terram vertere atque edomuere colendo;"
            },
            {
                "verse": "Hinc falces curvae atque aerata fronte secures,"
            },
            {
                "verse": "Robora quis tiliaeque leves et fraxinus ingens"
            },
            {
                "verse": "Excisae primas domibus fecere columnas,"
            },
            {
                "verse": "Et statuere nigris angusta mapalia tectis."
            },
            {
                "verse": "Ex illo coetusque hominum atque frequentia coepit."
            },
            {
                "verse": "Urbibus hinc positis statuunt connubia et aequas"
            },
            {
                "verse": "Describunt leges et diis sua templa dicarunt;"
            },
            {
                "verse": "Mille artes rerumque de hinc commenta bonarum"
            },
            {
                "verse": "Crevere, et laudum accessit generosa cupido,"
            },
            {
                "verse": "Sulcatum mare navigiis et sidera coelo"
            },
            {
                "verse": "Quaesita, expressumque cavis e montibus aurum;"
            },
            {
                "verse": "Tum rerum causae inventae, tum copia fandi"
            },
            {
                "verse": "Extulit os movitque foro popularia bella,"
            },
            {
                "verse": "Tum canere heroum laudes et fortia facta"
            },
            {
                "verse": "Pierides coepere, aeternumque addere carmen"
            },
            {
                "verse": "Laudibus, aeternamque in secula condere famam."
            }
        ]
    ]
}