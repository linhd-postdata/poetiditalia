{
    "author": "Francesco Maria Molza",
    "title": "varia",
    "url": "http://www.poetiditalia.it/texts/MOLZA_F|vari|001",
    "text": [
        [
            {
                "verse": "Virtutem cunctis rebus praeponere, Iuli,"
            },
            {
                "verse": "Non dubitem, fortis munere posthabito."
            },
            {
                "verse": "Divitiis alius fulvo quoque splendeat auro,"
            },
            {
                "verse": "Alter et ingentes extruat arte domos."
            },
            {
                "verse": "Alter ad extremos populos, eat alter ad Indos,"
            },
            {
                "verse": "A Borea ad Gangem vel Scythicasque nives."
            },
            {
                "verse": "Atque alius teneat, quae multi iugera tauri"
            },
            {
                "verse": "Invertunt, Cererisque horrea plena videns."
            },
            {
                "verse": "Alter in adversos hostes eat, alter in undis"
            },
            {
                "verse": "Per freta caeca velit sollicitare rates."
            },
            {
                "verse": "Me iuvet in parva componere carmina cella,"
            },
            {
                "verse": "Me iuvet in libris consenuisse meis."
            },
            {
                "verse": "Me mea paupertas delectet, me mea cura"
            },
            {
                "verse": "Angat, in umbrosis stet mea Musa locis."
            },
            {
                "verse": "Sit satis aestivos soles vitare sub umbra"
            },
            {
                "verse": "Arboris ad rivum lene sonantis aquae."
            },
            {
                "verse": "Atque mihi placeant olentes floribus horti,"
            },
            {
                "verse": "Quos muniant parvae vimina iuncta casae."
            },
            {
                "verse": "Me spectare iuvet, quo sit ponenda colono,"
            },
            {
                "verse": "Planta ferax rivos quae bibat irriguos."
            },
            {
                "verse": "Haec placidae sint longa meae, et grata otia menti"
            },
            {
                "verse": "...... haec magnae sint mihi divitiae."
            },
            {
                "verse": "Divitias orbis superat, carissime Iuli"
            },
            {
                "verse": "Virtus, mortales si facit illa Deos"
            },
            {
                "verse": "Nescia fortunae, contentaque vivere parvo est;"
            },
            {
                "verse": "Quippe modum in rebus praeteriisse nefas."
            },
            {
                "verse": "Quod natura dedit nobis, vivamus in illo,"
            },
            {
                "verse": "Hoc est cuique satis, vivere ne pereat."
            }
        ],
        [
            {
                "verse": "Qui cupit, o Loli, felicem degere vitam,"
            },
            {
                "verse": "Securus ruri transeat ille dies."
            },
            {
                "verse": "Rura voluptates praestant, grata otia vates"
            },
            {
                "verse": "Sumunt, rure levi sibilat aura sono."
            },
            {
                "verse": "Et volucres querulas emittunt gutture voces,"
            },
            {
                "verse": "Et passim in pratis pascitur omne pecus."
            },
            {
                "verse": "Foenora dant segetes, oneratis vina racemis"
            },
            {
                "verse": "Pressa ferunt domino rura beata suo."
            },
            {
                "verse": "Rura levant curas tristes, placidamque quietem,"
            },
            {
                "verse": "Et molles somnos pacis amica ferunt."
            },
            {
                "verse": "Haec olim Heroas Curios habitasse, feruntque"
            },
            {
                "verse": "Haec et Scipiadas, Fabriciosque graves."
            },
            {
                "verse": "Aurea Saturnum referentem saecla beatum"
            },
            {
                "verse": "Fecerunt magnis rura habitata Deis."
            },
            {
                "verse": "Quidquid ad humanae respectat commoda vitae"
            },
            {
                "verse": "Praebent rura, animi, corporis atque bonum."
            },
            {
                "verse": "Quodque magis, laudare bonum cum saecula civem"
            },
            {
                "verse": "Vellent, laudabant tunc nisi ruricolam."
            },
            {
                "verse": "Fortis arator erat bello, fortissimus armis,"
            },
            {
                "verse": "Et clypeo magnus, clarus et arte togae."
            },
            {
                "verse": "Non puduit veteres Romanos vertere terram,"
            },
            {
                "verse": "Non durum curvo frangere dente solum."
            },
            {
                "verse": "Saepius et stiva ad fasces veniebat in urbem,"
            },
            {
                "verse": "Pascebatque suas ipse Senator oves."
            },
            {
                "verse": "Nec fuit opprobrio sanctum degisse Senatum"
            },
            {
                "verse": "In prato, atque humili tunc habitasse casa."
            },
            {
                "verse": "O fortunatos illos qui rura colebant,"
            },
            {
                "verse": "O tunc felices qui coluere casas."
            },
            {
                "verse": "Nam vere vitam tunc agnovere beatam,"
            },
            {
                "verse": "Ipse timor ferri tunc procul omnis erat."
            },
            {
                "verse": "Non enses, galeae, ferri non horrida massa"
            },
            {
                "verse": "Tunc fuit, immitis nec faber ullus erat;"
            },
            {
                "verse": "Sed ferro subigebat humum contentus arator,"
            },
            {
                "verse": "Edoctus plaustro iungere colla boum."
            },
            {
                "verse": "Rura igitur quicunque colit, Clarissime Loli,"
            },
            {
                "verse": "Delicias omnes hic habet, estque probus."
            },
            {
                "verse": "Hic pacem quaerit, qui rus colit; arva colenti"
            },
            {
                "verse": "Curae absunt tristes, et procul invidia est."
            },
            {
                "verse": "Et sua discedens terris vestigia fixit"
            },
            {
                "verse": "Iustitia in nivea ....... rura toga."
            },
            {
                "verse": "Rura igitur, Loli, laetus cole, sacra colentem"
            },
            {
                "verse": "Te facient tandem rura, Deumque, vale."
            }
        ],
        [
            {
                "verse": "Virtutem labor insequitur, Clarissime Princeps,"
            },
            {
                "verse": "Gloria difficili parta labore venit."
            },
            {
                "verse": "Virtus nec plumis capitur, nec cantibus ullis"
            },
            {
                "verse": "Non vini Cyathis, nec laqueo Veneris."
            },
            {
                "verse": "Odit delicias, pretiosaque balsama virtus"
            },
            {
                "verse": "Pectora contemnit mollia, dura petit."
            },
            {
                "verse": "Noctes atque dies duros perferre labores"
            },
            {
                "verse": "Est opus, et longos pervigilare dies."
            },
            {
                "verse": "Qui cupit aeternam per saecula quaerere famam,"
            },
            {
                "verse": "Qui cupit aeternum vivere magnanimus;"
            },
            {
                "verse": "Huic opus est tolerare famem, perferre calores"
            },
            {
                "verse": "Aestivos, glacies, immodicamque sitim."
            },
            {
                "verse": "Inclita nam virtus ad summa cacumina tendit,"
            },
            {
                "verse": "Principio cunctis semper amara suo est."
            },
            {
                "verse": "Hunc callem quondam fortis superavit Achilles,"
            },
            {
                "verse": "Annibal hoc caeso militat hoste potens."
            },
            {
                "verse": "Caesaris ingentes extollit fama labores,"
            },
            {
                "verse": "Pompeiumque canunt splendida facta ducem."
            },
            {
                "verse": "Hoc nisi principium fecisset cura laboris"
            },
            {
                "verse": "Virtutis, non tu tantus, Homere, fores."
            },
            {
                "verse": "Illustris non ter superasset Scipio Poenos,"
            },
            {
                "verse": "Quos post Romano subdidit imperio."
            },
            {
                "verse": "Laus in Alcida, Nemeum stravisse Leonem,"
            },
            {
                "verse": "Saevaque tartareo vincla dedisse cani."
            },
            {
                "verse": "Anguem Lernaeum domuisse haud infima laus est:"
            },
            {
                "verse": "Hoc Deus Alcides factus et ex homine est."
            },
            {
                "verse": "Romanos orbis dominos fecere labores,"
            },
            {
                "verse": "Haec Curios magnos extulit, haec Decios."
            },
            {
                "verse": "Virtus mortales aeternos efficit una,"
            },
            {
                "verse": "Ex homine in summum vertit et illa Deum."
            }
        ],
        [
            {
                "verse": "Quid dulces spernis fontes? quid gratia Camoenis"
            },
            {
                "verse": "Otia? cur solitos non finis ire pedes?"
            },
            {
                "verse": "Pectora cur duro tua nunc adamante rigescunt?"
            },
            {
                "verse": "Evenit hoc ne animae quod data cura tuae?"
            },
            {
                "verse": "Hoc si sit, curare velim te carmine nostro,"
            },
            {
                "verse": "Ne veniant humeris pondera tanta tuis."
            },
            {
                "verse": "Crediderim potius, dum tetrica iura revolvis,"
            },
            {
                "verse": "Non placidas menti posse subire Deas."
            },
            {
                "verse": "Te graviora tenent, altis dum rebus adhaeres,"
            },
            {
                "verse": "Gloria nec studii te movet ulla levis."
            },
            {
                "verse": "Hoc nobis quodcunque tamen sit debile quamvis,"
            },
            {
                "verse": "Quod studiis tribuit munera parva Deus."
            },
            {
                "verse": "Tempus in hoc totum, seu nocte dieque libenter"
            },
            {
                "verse": "Contero, nec rerum me movet altus honos."
            },
            {
                "verse": "Non ego divitias, aurum Crassique requiro"
            },
            {
                "verse": "Divitis aut opto regna opulenta Midae."
            },
            {
                "verse": "Sit mihi parva satis bene culto messis in arvo,"
            },
            {
                "verse": "Praebeat ut varias pinguis agellus opes."
            },
            {
                "verse": "Sit satis et iunctus casulae qui floreat hortus,"
            },
            {
                "verse": "Herbarum omne genus mihi suppeditet."
            },
            {
                "verse": "Similus huic custos pauper ponatur, et a me,"
            },
            {
                "verse": "Huius sit cultor, Corytinusque senex."
            },
            {
                "verse": "Hinc post haec nobis faciles in amore Camoenae,"
            },
            {
                "verse": "Auratam quae dent sollicitare lyram."
            },
            {
                "verse": "Meque ingens quercus ramorum protegat umbra,"
            },
            {
                "verse": "Arida cum scindit laetifer arva canis."
            },
            {
                "verse": "Te moveant igitur Charites, Federice, sub undis"
            },
            {
                "verse": "Eridani, quae te progenuere Deae."
            },
            {
                "verse": "Quaeque sinu alterno puerum fovere sorores,"
            },
            {
                "verse": "Dum tua nectareo labra liquore rigant."
            },
            {
                "verse": "Incipe Pierios facilis iam promere cantus,"
            },
            {
                "verse": "Et subeat menti Calliopea tuae."
            },
            {
                "verse": "Aonia dum plectra moves spatiare sub umbra,"
            },
            {
                "verse": "Iam iam mollis erit versus in ore tuo."
            },
            {
                "verse": "Et studio desiste gravi, nimioque labore,"
            },
            {
                "verse": "Et mecum tales ede poeta iocos."
            }
        ],
        [
            {
                "verse": "Quis caput umbrosa nostrum tegat arbore, solem"
            },
            {
                "verse": "Ut vitare queam? quis mihi serta dabit?"
            },
            {
                "verse": "Quis mihi componat vario de flore corollam?"
            },
            {
                "verse": "Quis det purpurei lilia mixta rosis?"
            },
            {
                "verse": "Quis mea odoriferis onerabit limina lauris?"
            },
            {
                "verse": "Quis cinget nostras fronde virente comas?"
            },
            {
                "verse": "Quis mihi det Vates perdulcia carmina cultus?"
            },
            {
                "verse": "Quis mihi Pierio digna liquore dabit?"
            },
            {
                "verse": "Esto meis mihi grate ausis, Hieronyme, praebens"
            },
            {
                "verse": "Aures, atque meos i modulare sonos."
            },
            {
                "verse": "Tu mihi solus eris lassae solatia mentis,"
            },
            {
                "verse": "Et minues animi taedia longa mei."
            },
            {
                "verse": "Te duce pulverei spatiosa per aequora campi"
            },
            {
                "verse": "Insuetus noster currere discet equus."
            },
            {
                "verse": "Tu mihi ne desis, veniunt iam tempora veris,"
            },
            {
                "verse": "Floriferosque aperit terra benigna sinus."
            },
            {
                "verse": "Mollia laetantur bene cultis gramina campis,"
            },
            {
                "verse": "Laetaque nunc vario prata colore nitent."
            },
            {
                "verse": "Nunc placidis volucres concentibus aera mulcent,"
            },
            {
                "verse": "Rusticus et viridi gramine pascit oves."
            },
            {
                "verse": "Et curvi ludunt tremulis Delphines in undis,"
            },
            {
                "verse": "Orilegaeque ferunt munera mellis apes."
            },
            {
                "verse": "Nunc carmen gracili modulatur pastor avena,"
            },
            {
                "verse": "Inter pascentes lata per arva greges."
            },
            {
                "verse": "Eia age nunc violas albis contexe ligustris,"
            },
            {
                "verse": "Atque verecundis lilia pinge rosis."
            },
            {
                "verse": "Et mihi, ne cesses, viridem reflecte corollam,"
            },
            {
                "verse": "Ornet ut aeternum tempora nostra decus."
            },
            {
                "verse": "Nec minus et geminas ornent tua munera postes,"
            },
            {
                "verse": "Cinctaque sit varia ianua fronde mea."
            },
            {
                "verse": "Atque biceps habeat flores in limine Ianus,"
            },
            {
                "verse": "Nostraque balsamino fragret odore coma."
            },
            {
                "verse": "Et quos Castalio perdulces fonte liquores"
            },
            {
                "verse": "Exhauris cordi pocula grata tuo."
            },
            {
                "verse": "Iam dignare meis precor instillare labellis,"
            },
            {
                "verse": "Et sacri manibus sumere fontis aquas."
            },
            {
                "verse": "Ipse tuas melius sublimi, Hieronyme, laudes"
            },
            {
                "verse": "Ore canam, et de te crescet in ora sonus."
            },
            {
                "verse": "Ne cesses igitur mihi gratos mittere versus,"
            },
            {
                "verse": "Et nunc digna tuae funde canora lyrae."
            }
        ],
        [
            {
                "verse": "Iam venit alma dies, albo signanda lapillo,"
            },
            {
                "verse": "Quae toties nostros laetificavit avos."
            },
            {
                "verse": "Quam fore divini vates cecinere, Maroni et"
            },
            {
                "verse": "Hanc fore praedixit certa Sibylla diem."
            },
            {
                "verse": "Haec en alma dies, in qua de Virgine nasci"
            },
            {
                "verse": "Dignatus Regum Rex, Deus omnipotens."
            },
            {
                "verse": "Angelicae voces cui dicunt carmina mille,"
            },
            {
                "verse": "Cuius in adventu carmina mille stupent."
            },
            {
                "verse": "Nascenti plumae non stragula picta soporem"
            },
            {
                "verse": "Induxere, illi praebuit herba torum."
            },
            {
                "verse": "Aurea non illi, non illi argentea vestis,"
            },
            {
                "verse": "Non gemmis illi vestis onusta fuit."
            },
            {
                "verse": "At vix Pastorum sub vili culmine natus,"
            },
            {
                "verse": "Inclusus cultu paupere membra tegit."
            },
            {
                "verse": "Hunc tamen et Reges summi venerantur, et omnes"
            },
            {
                "verse": "Circumstant, miroque hunc in honore tenent."
            },
            {
                "verse": "Huic aurum et myrrham cum sacro turis honore"
            },
            {
                "verse": "Dant Reges ducti sidere conspicuo."
            },
            {
                "verse": "Illum myrrha hominem, Regem auro, ture Deumque"
            },
            {
                "verse": "Testantes, nec non oscula dant pedibus."
            },
            {
                "verse": "Luce igitur sacra mortales ponite fastus,"
            },
            {
                "verse": "Quodlibet et festo tempore cesset opus."
            },
            {
                "verse": "Quisquis si impurus sacris descendat ab aris"
            },
            {
                "verse": "Turpia cui Veneris facta placere solent."
            },
            {
                "verse": "Hac quoque voce omnes laetemur, voce canentes,"
            },
            {
                "verse": "Quod sit magna Deo gloria, paxque homini."
            },
            {
                "verse": "Quique lares curet benedicta spargere lympha,"
            },
            {
                "verse": "Ritus ut a nostris traditus extat avis."
            },
            {
                "verse": "Turbaque vernarum, veterum de more parentum,"
            },
            {
                "verse": "Ingerat arsuris grandia ligna focis."
            },
            {
                "verse": "Et precibus bene quisque suis pia Numina Christi,"
            },
            {
                "verse": "Ut procul a nobis sint mala cuncta roget."
            },
            {
                "verse": "Ut sit ager penitus scabie rubiginis expers,"
            },
            {
                "verse": "Nec vitium corbis sentiat aegra seges."
            },
            {
                "verse": "Ne infelix lolium et steriles dominentur avenae,"
            },
            {
                "verse": "Ne invisae messes depopulentur aves."
            },
            {
                "verse": "Vosque Sacerdotes pura cum veste venite,"
            },
            {
                "verse": "Uriteque aeterno tura Sabaea Deo."
            },
            {
                "verse": "Et signum puris manibus portetis ad aras,"
            },
            {
                "verse": "Dulcibus hancque hymnis concelebrate diem."
            },
            {
                "verse": "At tu sacra dies cunctos celebranda per annos"
            },
            {
                "verse": "Candidior semper, candidiorque redi."
            }
        ],
        [
            {
                "verse": "Puniceis quod silva rubens haud aspera pomis"
            },
            {
                "verse": "Exuberat viridi picta colore coma,"
            },
            {
                "verse": "Quodque hominum nullo surgit laetissima cultu,"
            },
            {
                "verse": "Et sibi non parvo est, et Dominae decori."
            },
            {
                "verse": "Desine mirari, tali se vimina iactant"
            },
            {
                "verse": "Tutela, et certo numine firma vigent."
            },
            {
                "verse": "Illius est quicquid ramos obstendit olentes;"
            },
            {
                "verse": "Tantus caelesti venit ab ore nitor."
            },
            {
                "verse": "Non hos demulcent satus Zephiritides aurae,"
            },
            {
                "verse": "Non matutinis educat imber aquis."
            },
            {
                "verse": "Non pater Autumnus posuit, non aethere ab alto"
            },
            {
                "verse": "Firmavit solis ignea vis rapidi;"
            },
            {
                "verse": "Sed nos dum tenerum incedens arridet ocellis,"
            },
            {
                "verse": "Et molli attactu culta Camilla fovet."
            },
            {
                "verse": "Plus illa excoluit nostra haec plantaria terra,"
            },
            {
                "verse": "Et tantam in speciem surgere posse dedit."
            },
            {
                "verse": "Aspice diducto qua rimula calle cucurrit,"
            },
            {
                "verse": "Et rupto inclusas cortice prodit opes."
            },
            {
                "verse": "Ut nulla his nostris praelucet purpura gemmis,"
            },
            {
                "verse": "Nec rosa cum minio sparsa decente micat;"
            },
            {
                "verse": "Quaque instans tenues iam messis hiulcat amictus,"
            },
            {
                "verse": "Atque urgens tunicas dividit ante leves."
            },
            {
                "verse": "Nimirum erecta in teneris corallia labris"
            },
            {
                "verse": "Effinxisse ingens haec quoque cura fuit."
            },
            {
                "verse": "Scilicet et rarum nos duximus inde colorem,"
            },
            {
                "verse": "Unde suas etiam mater, amorque faces."
            },
            {
                "verse": "Quisquis ades, Dominae haec referas mandata, precamur,"
            },
            {
                "verse": "Quae secum nostra est saepe locuta coma."
            },
            {
                "verse": "Ut primos illi ruris properamus honores,"
            },
            {
                "verse": "Sic norit laetos anticipare dies."
            }
        ],
        [
            {
                "verse": "Magnanimi Proceres, quorum haec virtute tenemus"
            },
            {
                "verse": "Regna, ex angustis maxima principiis,"
            },
            {
                "verse": "Quo primum laudem vos nomine? quaeve rependam,"
            },
            {
                "verse": "Digna sati vestris carmina pro meritis?"
            },
            {
                "verse": "Vos regni decus, et columen, gens maxima nostro"
            },
            {
                "verse": "Tantum hoc splendoris additis imperio;"
            },
            {
                "verse": "Nam nullis aeque terra Itala gaudet alumnis,"
            },
            {
                "verse": "Neve ullis effert se magis ingeniis."
            },
            {
                "verse": "Sive graves tractet quis doctae Palladis artes,"
            },
            {
                "verse": "Seu texat stricto carmina vincta pede;"
            },
            {
                "verse": "Et Regum magnas illustret carmine laudes,"
            },
            {
                "verse": "Vel ludat pugnas saeve Cupido tuas."
            },
            {
                "verse": "Quid memorem ut dulcem inter nos spiramus amorem?"
            },
            {
                "verse": "Et quisque alterius subiacet imperiis?"
            },
            {
                "verse": "Et vos regna manent, regnique insigne corona"
            },
            {
                "verse": "Cuique suo cinget tempora vestra die."
            },
            {
                "verse": "Atque ego qui nutu inter vos nunc cuncta guberno,"
            },
            {
                "verse": "Iam cupio vestro subdere colla iugo."
            },
            {
                "verse": "Felices nimium Reges, felicia regna,"
            },
            {
                "verse": "Talia ubi in Regem sunt Procerum studia;"
            },
            {
                "verse": "Atque is qui regno inter vos, rerumque potitur"
            },
            {
                "verse": "Summa, animi dubius fluctuat usque tamen,"
            },
            {
                "verse": "An vobis, tali ingenio, iucundius ille"
            },
            {
                "verse": "Imperet; an vestro pareat imperio."
            }
        ],
        [
            {
                "verse": "Galle potens quondam belloque, et fortibus ausis,"
            },
            {
                "verse": "Terrarum merito quem tremuere sola:"
            },
            {
                "verse": "O ubi nunc priscum decus, et quaesita sub armis"
            },
            {
                "verse": "Illa tibi toties sanguine fama prior?"
            },
            {
                "verse": "Ten Superum, iustique ferus contemtor et aequi"
            },
            {
                "verse": "Hispanus patriis artibus exuperet?"
            },
            {
                "verse": "Sume animos, conversa Deum sunt Numina, et ipsum"
            },
            {
                "verse": "Iam coepit fatum suppuduisse sui."
            },
            {
                "verse": "Primus caeruleo Rhodanus qua labitur amne"
            },
            {
                "verse": "Devictos sensit vertere terga Duces."
            },
            {
                "verse": "Pallenti Caesar gemeret cum barbarus ore,"
            },
            {
                "verse": "Et tremeret iugulo Gallica Caesa suo."
            },
            {
                "verse": "Nec mora, procurvo fluvius caput extulit antro,"
            },
            {
                "verse": "Hostili cupiens se exhilarare fuga."
            },
            {
                "verse": "Proiectas volvens rapido cum gurgite parmas"
            },
            {
                "verse": "Haesit, et hos rauco mox dedit ore sonos."
            },
            {
                "verse": "Siste fugam, latebrosa tibi se flumina pandunt,"
            },
            {
                "verse": "Et praebet vanos hospita terra metus."
            },
            {
                "verse": "Hoc erat hoc Romae Patribus quod saepe vocatis"
            },
            {
                "verse": "In sacrum Regis solveris ora caput,"
            },
            {
                "verse": "Scilicet exciderunt, quae tum sis magna loquutus"
            },
            {
                "verse": "Horrida quae venti per mare verba ferant?"
            },
            {
                "verse": "Cum te excisurumque urbes, flammisque daturum,"
            },
            {
                "verse": "Iactabas saeva Gallica regna manu."
            },
            {
                "verse": "Nam te magnanimum poscente in praelia Regem,"
            },
            {
                "verse": "Ipsae etiam risum vix tenuere trabes."
            },
            {
                "verse": "Addebat victori animos tibi Bagrada, et Afer,"
            },
            {
                "verse": "Qui tua direpto fugerat arma grege;"
            },
            {
                "verse": "Quique mari assuetus tantum, subitisque rapinis"
            },
            {
                "verse": "Bellorum imprudens Arriadenus erat."
            },
            {
                "verse": "Huc huc verte aciem; Rhodanus, non Bragada cursum"
            },
            {
                "verse": "Pernegat, atque minas despicit usque tuas."
            },
            {
                "verse": "Non hic Pastorum positis fera praelia castris"
            },
            {
                "verse": "Turba ciet, pulsa terga datura tuba,"
            },
            {
                "verse": "Ordinibus; sed sueta acies turbare iuventus"
            },
            {
                "verse": "Belgica, et audaces comminus ire viros."
            },
            {
                "verse": "Arma tenens medio Franciscus in agmine fulget,"
            },
            {
                "verse": "Et simul admissis fulminat altus equis."
            },
            {
                "verse": "Fulminat, et Nati fatum suspirat ademti,"
            },
            {
                "verse": "Qui dira nuper morte peremtus obit."
            },
            {
                "verse": "Quam magno haec olim stabunt tibi funera, Praedo,"
            },
            {
                "verse": "Concreta ad tumulum cum statuere coma."
            },
            {
                "verse": "Moxque tuum fassus crimen raptabere circum,"
            },
            {
                "verse": "Et voce infelix supplice colla dabis."
            },
            {
                "verse": "Desecto donec placentur gutture manes,"
            },
            {
                "verse": "Et conspersa tuo sanguine roret humus."
            },
            {
                "verse": "Haec memorans rapidus laxatis fontibus amnis"
            },
            {
                "verse": "Murmurat, et venas evocat inde truces."
            },
            {
                "verse": "Insonuere omnes silvae, collesque propinqui"
            },
            {
                "verse": "Testati luctum, quo potuere sono."
            },
            {
                "verse": "Omnis eo terrore tremens diffugit Iberus,"
            },
            {
                "verse": "Nudaque sunt Gallo castra relicta duci."
            }
        ],
        [
            {
                "verse": "Magne puer, curas puerili in corde viriles"
            },
            {
                "verse": "Qui geris, atque annos qui venis ante tuos;"
            },
            {
                "verse": "Dum studia exercens durae laudanda Minervae,"
            },
            {
                "verse": "Casuras nullo tempore quaeris opes."
            },
            {
                "verse": "Ne te deficiat longos perferre labores;"
            },
            {
                "verse": "Dulcia sunt longo parta labore bona."
            },
            {
                "verse": "Hinc decora ad seros tibi stant ventura nepotes,"
            },
            {
                "verse": "Famaque per nullos deperitura dies;"
            },
            {
                "verse": "Ut tua cum livor post fata quieverit, ingens"
            },
            {
                "verse": "Magnorum volites docta per ora virum."
            },
            {
                "verse": "Respice nobilium monumenta superba parentum,"
            },
            {
                "verse": "Nominaque antiquae conspicienda domus."
            },
            {
                "verse": "Ipse novos patribus magnis adiungere honores"
            },
            {
                "verse": "Incipe, et in titulos crescere disce tuos."
            },
            {
                "verse": "Per te habeant nomen doctae Tritonidis artes,"
            },
            {
                "verse": "Illa est una tuis meta terenda rotis."
            },
            {
                "verse": "Cetera labuntur, fama est ea sola superstes;"
            },
            {
                "verse": "Sed sunt difficili magna petenda via."
            },
            {
                "verse": "Ipse, modo Aonios detur contingere fontes,"
            },
            {
                "verse": "Et laurum insigni sustinuisse coma,"
            },
            {
                "verse": "Qua iacet immenso foecunda sub aethere tellus,"
            },
            {
                "verse": "Qua vastam Nereus fluctibus ambit humum;"
            },
            {
                "verse": "In tua deducam dignum praeconia carmen,"
            },
            {
                "verse": "Ut resonem grandi maxima facta tuba."
            },
            {
                "verse": "Nunc prius exitio dabitur mare, sydera, tellus,"
            },
            {
                "verse": "Cunctaque fatali corripienda rogo,"
            },
            {
                "verse": "Quam tua labatur memori mihi pectore virtus;"
            },
            {
                "verse": "Nec venerer nomen tempus in omne tuum."
            }
        ],
        [
            {
                "verse": "Iam satis innuptae vulgata est fama puellae,"
            },
            {
                "verse": "Cui Lycius tanto favit honore Deus."
            },
            {
                "verse": "Inter Hamadryadas fuit haec formosior omnes:"
            },
            {
                "verse": "Durior haec omnes inter Hamadryadas."
            },
            {
                "verse": "Hanc videt Oenomao natus Leucippus Achaeo:"
            },
            {
                "verse": "Ut videt, ut capitur, captus ut inde furit!"
            },
            {
                "verse": "Illa mares omnes fugit aversata, negatque"
            },
            {
                "verse": "Nubere: nec magnum malit habere Iovem."
            },
            {
                "verse": "Attamen hanc Leucippus amat, speratque potiri"
            },
            {
                "verse": "Usque adeo in propria re sibi quisque favet."
            },
            {
                "verse": "Quid faciat puer infelix? quave arte cupitos,"
            },
            {
                "verse": "Speret in amplexus coniugis ire suae?"
            },
            {
                "verse": "Quid non monstrat Amor? patrio nutrire capillum"
            },
            {
                "verse": "Incipit Alphaeo, nectereque arte comam."
            },
            {
                "verse": "Flava erat, et studiis circum muliebribus aures"
            },
            {
                "verse": "Pressa per inflexus ludit ad usque pedes."
            },
            {
                "verse": "Adiicit ornatum qualem Spartana gerebat"
            },
            {
                "verse": "Venatrix Pholoes lustra per alta Sacri."
            },
            {
                "verse": "Iam Coos macuolsa sinus lynx cingit ab armis:"
            },
            {
                "verse": "Levia purpureus crura cothurnus habet."
            },
            {
                "verse": "Iamque habilis pharetra ex humero dependet, et arcus:"
            },
            {
                "verse": "Connectunt geminos ferrea vincla canes."
            },
            {
                "verse": "Iam iuga Cyllenes Daphne transgressa paventes,"
            },
            {
                "verse": "Dum sequitur cervos, impavidosque sues;"
            },
            {
                "verse": "Innumeris velox aderat comitata Lacaenis:"
            },
            {
                "verse": "Vixque premit celeri gramina summa pede."
            },
            {
                "verse": "Hanc puer Eleus petit, audacterque locutus,"
            },
            {
                "verse": "Dilectam tali voce moratur heram."
            },
            {
                "verse": "Dic, Dea, qua pater Oenomaus direxerit axes:"
            },
            {
                "verse": "Qua soror acta citis Hippodamia rotis."
            },
            {
                "verse": "Namque ego dum alipedem sollerti indagine cervum"
            },
            {
                "verse": "Persequor; his erro sola relicta iugis."
            },
            {
                "verse": "Nympha huic: Parthenium lustravi, et Maenala: nusquam"
            },
            {
                "verse": "Sunt mihi mortalis signa notata pedis."
            },
            {
                "verse": "Tu vero ne sola die errabunda cadente"
            },
            {
                "verse": "(Sol Tartesiacas pronus amabat aquas)"
            },
            {
                "verse": "Tristis eas: mecum potes expectare parentem:"
            },
            {
                "verse": "Ni veniat, silvis tuta latere meis."
            },
            {
                "verse": "Nayadum chorus omnis adest, et Hamadryadum omnis:"
            },
            {
                "verse": "Ergo, ait, hic potius cara puella mane."
            },
            {
                "verse": "[cetera desiderantur]"
            }
        ],
        [],
        [],
        [
            {
                "verse": "Te videt accensas spatiantem Nola per aras,"
            },
            {
                "verse": "Nola suis nimium facta beata Deis."
            },
            {
                "verse": "Et vaga procedis tota spectabilis urbe,"
            },
            {
                "verse": "Inque tuos inhiant improba turba finus."
            },
            {
                "verse": "Quid tibi cum externis sine me, mea Delia, templis?"
            },
            {
                "verse": "O nimio exitio relligiosa meo."
            },
            {
                "verse": "Vaditis una domus matres, mistaeque puellae,"
            },
            {
                "verse": "An ne alios illic creditis esse Deos?"
            },
            {
                "verse": "Unus habet cunctos, uni sunt omnia curae;"
            },
            {
                "verse": "Nec magis hoc alio Iuppiter orbe manet."
            },
            {
                "verse": "Quid iuvat agresti toties dare tura sacello,"
            },
            {
                "verse": "Delia, an hic Divi, fanaque deficiunt?"
            },
            {
                "verse": "Hic Venus, et quam tu tanti facis optima Iuno,"
            },
            {
                "verse": "Sacraque votivis Pallas imaginibus."
            },
            {
                "verse": "Hic tibi vel toto Nymphae Sebethides anno,"
            },
            {
                "verse": "Et veniunt faciles sponte sua Satyri."
            },
            {
                "verse": "Te tamen insolito miratur Nola triumpho,"
            },
            {
                "verse": "Nola meo Libyca salva dolore manu."
            },
            {
                "verse": "Non potuit Poeno quondam comburier igne:"
            },
            {
                "verse": "Ah tibi Carthago gloria quanta foret."
            },
            {
                "verse": "Nunc mihi non tales victrix daret illa timores,"
            },
            {
                "verse": "Nec quererer longi tempora dissidii."
            },
            {
                "verse": "Quid faciam sola sine te mea dulcis in urbe"
            },
            {
                "verse": "Delia, dimidium nunc ego parsque mei."
            },
            {
                "verse": "Te sine tam longos potui producere soles,"
            },
            {
                "verse": "Quantum sub gemino forsitan axe micant."
            },
            {
                "verse": "Illic (ut perhibent) senis data mensibus umbra est,"
            },
            {
                "verse": "Et totidem obliquo lumine multa dies."
            },
            {
                "verse": "Mens mea (me miserum) gelido damnata sub axe"
            },
            {
                "verse": "Noctibus, et totis anxia luciferis."
            },
            {
                "verse": "Te cupide expectans longum te, vita, morando"
            },
            {
                "verse": "Luminibus somnos expulit, ore cibos."
            },
            {
                "verse": "Felix Nola meis nimium ditata ruinis,"
            },
            {
                "verse": "Quis tibi pro meritis tam bona relligio est,"
            },
            {
                "verse": "Ut tua formosae veniant ad templa puellae,"
            },
            {
                "verse": "Nec possint toto mense redire domum;"
            },
            {
                "verse": "Scilicet et nostro spectando fruaris amore,"
            },
            {
                "verse": "Quis sibi non tales optet habere Deos?"
            },
            {
                "verse": "Mens fuerat mihi nolle meos spectare dolores,"
            },
            {
                "verse": "Dum fugeret patriis Delia liminibus."
            },
            {
                "verse": "Fors tamen illa mihi se se obtulit insperanti,"
            },
            {
                "verse": "Qualis Luna vaga nube relapsa redit."
            },
            {
                "verse": "Illa redit, subitoque urbes, et opaca locorum,"
            },
            {
                "verse": "Stagnaque purpureo lumine pulsa micant."
            },
            {
                "verse": "Ut vidi, ut stupui, ut me stetit aurea contra,"
            },
            {
                "verse": "Fixaque sunt oculis lumina nostra suis!"
            },
            {
                "verse": "Non mihi mortali similis Dea visa repente est,"
            },
            {
                "verse": "Quae solet armato gratior esse Deo,"
            },
            {
                "verse": "Vel quae Dulichio colitur celeberrima templo,"
            },
            {
                "verse": "Cypri, tua venia, pace, Minerva, tua;"
            },
            {
                "verse": "Sed postquam mihi cor secum divellitur una,"
            },
            {
                "verse": "Et sua mi facies protinus eripitur."
            },
            {
                "verse": "Ipsa sui desiderio labefacta cadit mens,"
            },
            {
                "verse": "Et riget in toto corpore sanguis iners."
            },
            {
                "verse": "Mox feror, ut iaculo quae fixa latronis acuto"
            },
            {
                "verse": "Cerva pererratis fertur anhela iugis."
            },
            {
                "verse": "Hac illac ingrata vagans per nota viarum,"
            },
            {
                "verse": "Sive agro potui cedere, sive domo."
            },
            {
                "verse": "Nec mihi parta domi requies, nec rure propinquo,"
            },
            {
                "verse": "Tristis agro redii, tristior urbe fui."
            },
            {
                "verse": "Tu mihi sola quies, tu, Delia, sola voluptas,"
            },
            {
                "verse": "Nec sine te nobis vita placere potest;"
            },
            {
                "verse": "Et me sive Dryas causa est, seu Nola relinquis,"
            },
            {
                "verse": "Res erit exitio quaelibet apta meo;"
            },
            {
                "verse": "Sed postquam nullae mihi te tenuere querelae,"
            },
            {
                "verse": "Ipse nec assiduis fletibus interii;"
            },
            {
                "verse": "Dic mihi dum resides istic mea, an iter eundum"
            },
            {
                "verse": "Ipsa Venus nostri, Delia, summonuit:"
            },
            {
                "verse": "An tibi proiecta potius sum vilior alga,"
            },
            {
                "verse": "Quae fluitat salsis lurida vorticibus;"
            },
            {
                "verse": "Nec te noster amor, nec te mea vulnera tangunt,"
            },
            {
                "verse": "Scilicet indoctis nupta futura viris."
            },
            {
                "verse": "O quantum est thalami potius quam spernere nomen,"
            },
            {
                "verse": "Possis ut obscuro funere tota mori."
            },
            {
                "verse": "Carmina formosis placeant Musaeque puellis,"
            },
            {
                "verse": "Si quibus est pulchro pectore laudis amor."
            },
            {
                "verse": "Lesbia carminibus clara est, Dis nota Lycoris,"
            },
            {
                "verse": "Pulchrior et vati visa Corinna suo."
            },
            {
                "verse": "Carminibus Nemesis Latias it clara per urbes,"
            },
            {
                "verse": "Claraque tu nostro carmine semper eris:"
            },
            {
                "verse": "Semper eris nostris notissima forma libellis,"
            },
            {
                "verse": "Delia, et Hesperii gloria rara soli."
            },
            {
                "verse": "Delia, perpetua semper celeberrima fama"
            },
            {
                "verse": "Una eris; abstineat mors violenta manus."
            },
            {
                "verse": "Vatibus ingenium divitinus accidit, et tu,"
            },
            {
                "verse": "Tu mihi nescio quid Numinis instar habes."
            },
            {
                "verse": "Sive animi virtus, seu gratia cernitur oris,"
            },
            {
                "verse": "Nil erit in tota me prius Iliade."
            },
            {
                "verse": "Tu modo sancta Venus, cuius sub numine gressus"
            },
            {
                "verse": "Detulit e patrio Delia pulchra solo."
            },
            {
                "verse": "Hanc nihil oblitam nostri, sed amore fideli"
            },
            {
                "verse": "Restituas oculis Diva benigna meis."
            },
            {
                "verse": "Non mihi regna Phrygum, non divitis arva Nyphatis"
            },
            {
                "verse": "Deprecor, una mihi grata puella sat est."
            },
            {
                "verse": "Sic mea saepe tuis adolebunt Cynnama templis,"
            },
            {
                "verse": "Albaque turicremos imbuet agna focos;"
            },
            {
                "verse": "Nec te, Cara, Deae monitis parere pigebit;"
            },
            {
                "verse": "Non ego, si nescis te vocat acer amor:"
            },
            {
                "verse": "Acer amor caelo cogit descendere Divos,"
            },
            {
                "verse": "Blandaque mortali ducere verba sono;"
            },
            {
                "verse": "Europamque, Asiamque gravi decernere bello,"
            },
            {
                "verse": "Improbus et saevas nare libenter aquas."
            },
            {
                "verse": "Nat iuvenis, turrique accendit lampada Virgo,"
            },
            {
                "verse": "Mergitur hic ponto, moenibus illa ruit."
            },
            {
                "verse": "Crudeles venti, crudelia litora quantum"
            },
            {
                "verse": "Hellespontiaco tunditur Oceano."
            },
            {
                "verse": "Saepe procellosas potuit vir nare per undas,"
            },
            {
                "verse": "Ipse sibi classis, navita, remigium;"
            },
            {
                "verse": "Saepe suo coniux madidum siccavit amictu,"
            },
            {
                "verse": "Obvia dum celsa prosilit e specula."
            },
            {
                "verse": "Illius amplexa est spumantia colla, sinuque"
            },
            {
                "verse": "Fovit anhelantem blanda puella virum."
            },
            {
                "verse": "Nunc tamen infami scopulos diverberat unda,"
            },
            {
                "verse": "Qui fuerat tanti pontus amoris iter."
            },
            {
                "verse": "Magnus ubique Deus amor est, fluit aureus illo"
            },
            {
                "verse": "Iuppiter; ah nescis ferrea quid sit amor."
            },
            {
                "verse": "Ille ciet pugnas, illi pax optima rerum"
            },
            {
                "verse": "Creditur, et certo foedere cuncta regit."
            },
            {
                "verse": "Quare seu Dryades colis istic, sive Napaeas,"
            },
            {
                "verse": "Delia, maiori numine iussa redi."
            }
        ],
        [
            {
                "verse": "Quaenam adeo humanis inimica laboribus astra"
            },
            {
                "verse": "Exercent tantis saecula nostra malis?"
            },
            {
                "verse": "Illa quidem infausta diris mage saeva cometis,"
            },
            {
                "verse": "Nunc face ab aethereo tristius axe micant."
            },
            {
                "verse": "At nihil ipsa Deum fato mortalibus aegris"
            },
            {
                "verse": "Imperitant, caeli lucida signa decus."
            },
            {
                "verse": "Nec quenquam rapuisse valent, ut nescia veri"
            },
            {
                "verse": "Turba putat, refugo quo neget ire pede."
            },
            {
                "verse": "Iuppiter alta suis iussit convexa moveri"
            },
            {
                "verse": "Legibus, atque homini libera corda dedit."
            },
            {
                "verse": "Exitium sibi sponte petit, caecoque furore"
            },
            {
                "verse": "Gens adhibet proprias in sua fata manus."
            },
            {
                "verse": "Hoc potis est insana mali quodcunque ministrans"
            },
            {
                "verse": "Ambitio, infidos igne perusta sinus."
            },
            {
                "verse": "Hanc olim, cum prima novum fulsere per orbem"
            },
            {
                "verse": "Saecula, non ipsis despicienda Deis,"
            },
            {
                "verse": "Concordes animos, veri felicia amoris"
            },
            {
                "verse": "Vincula paulatim dissoluisse ferunt;"
            },
            {
                "verse": "Nunc eadem turpi stimulata cupidine cogit"
            },
            {
                "verse": "Pectora divitias acrius usque sequi."
            },
            {
                "verse": "At tu, conspicuo primus qui vertice cuncta"
            },
            {
                "verse": "Fecisti imperiis inferiora tuis."
            },
            {
                "verse": "Umbrarum nigro despectus in agmine, nusquam"
            },
            {
                "verse": "Tuta petens, profugus turpia ubique feras."
            },
            {
                "verse": "Et querulae gemitus aurae vocesque dolentis"
            },
            {
                "verse": "Assiduo referant per loca senta sono."
            },
            {
                "verse": "Sed quid dira illi merito nunc parva reposcens"
            },
            {
                "verse": "Imprecor? ah nimium poena sit ista levis."
            },
            {
                "verse": "Huic tu Tartarei custos metuenda barathri,"
            },
            {
                "verse": "Tisiphone, anguineis tempora cincta comis."
            },
            {
                "verse": "Terribiles acuens foecundi pectoris iras,"
            },
            {
                "verse": "Poenarum insolita profer ab arte genus."
            },
            {
                "verse": "Cui rabida sitis aucta fame, lacerumque cruento"
            },
            {
                "verse": "Cedat inexpleti vulturis ungue iecur."
            },
            {
                "verse": "Quaeque ferens oculis raptos Ixionis artus,"
            },
            {
                "verse": "Praecipiti stridens volvitur orbe rota."
            },
            {
                "verse": "Non iniusta peto, nulla unquam noxia tanti"
            },
            {
                "verse": "Venit ad infernos criminis umbra lacus."
            },
            {
                "verse": "Ferreus hic miseris abrumpens aurea terris"
            },
            {
                "verse": "Otia, curarum semina prima tulit."
            },
            {
                "verse": "At vos foeda sequi iam nunc vestigia tandem,"
            },
            {
                "verse": "Definite, et turpis facta nefanda viri."
            },
            {
                "verse": "Poena eadem sontes ne postmodo terreat instans,"
            },
            {
                "verse": "Ultima cum fato venerit hora pari."
            },
            {
                "verse": "Quis furor est, quae mens, auro maiora parantem,"
            },
            {
                "verse": "Quod satis est patrius cum bene reddat ager;"
            },
            {
                "verse": "Velle per innumeros vitam duxisse labores,"
            },
            {
                "verse": "Perque mali quicquid terra fretumque parant."
            },
            {
                "verse": "Scilicet ut primos opibus tibi pauper honores"
            },
            {
                "verse": "Deferat, et titulo nobiliore vocet."
            },
            {
                "verse": "Heu quam vana hominum fastu sublimis inani,"
            },
            {
                "verse": "Tollitur incerto mens male nixa pede."
            },
            {
                "verse": "Dum quisque egregium fatis obstantibus alte"
            },
            {
                "verse": "Quaerimus ante alios exeruisse caput."
            },
            {
                "verse": "Omnia mox aequans pariter metitur eundo,"
            },
            {
                "verse": "Ferrum adhibens rapida mors violenta manu."
            },
            {
                "verse": "Vera quidem loquimur, sed nulli audita per auras"
            },
            {
                "verse": "Nostra cadunt tepidis verba ferenda notis."
            },
            {
                "verse": "Perstat in inceptis monitu deterrita nullo"
            },
            {
                "verse": "Gens fera, permissum quae putat omne nefas."
            },
            {
                "verse": "Recta cadunt, nulli iam parcitur, omnia vincit"
            },
            {
                "verse": "Parva licet cupida praeda petita manu."
            },
            {
                "verse": "Hinc iacet alma fides, rumpuntur vincula cari"
            },
            {
                "verse": "Sanguinis, inficitur labe perennis amor."
            },
            {
                "verse": "Quid referam invidiae stimulos, turpesque rapinas,"
            },
            {
                "verse": "Diraque furtivo damna parata dolo?"
            },
            {
                "verse": "Et placide incautis abscondita funera mensis,"
            },
            {
                "verse": "Quaeque tuum possent vertere Phaebe iubar?"
            },
            {
                "verse": "Credam equidem Libyae desertis montibus acres"
            },
            {
                "verse": "Mitius aut ima degere valle feras."
            },
            {
                "verse": "Frangere mos illis alienos unguibus artus,"
            },
            {
                "verse": "Improba donec hians liquerit ora fames."
            },
            {
                "verse": "Sed proprio respersa hominum vesana cupido"
            },
            {
                "verse": "Sanguine, non ullum novit habere modum."
            },
            {
                "verse": "Ferro alii invigilant, caedesque et castra sequuntur,"
            },
            {
                "verse": "Tristibus inque armis regna superba tenent."
            },
            {
                "verse": "Hic stata laudis amor, hic gloria quaeritur ingens,"
            },
            {
                "verse": "Tempora post fati nec moriturus honos."
            },
            {
                "verse": "Saevius his nihil est, vitam qui crinime nullo"
            },
            {
                "verse": "Proiicere, et quodvis sustinuisse iubent."
            },
            {
                "verse": "Nunc odium, nunc ira manus, nunc iurgia poscunt,"
            },
            {
                "verse": "Nunc mixta indignis fortia verba minis."
            },
            {
                "verse": "Emicat hinc acies subito glomerata tumultu,"
            },
            {
                "verse": "Arma ferens, celeri curritur urbe pede."
            },
            {
                "verse": "Excita sic etiam levibus civilia causis"
            },
            {
                "verse": "Saepe tument aestu postmodo bella gravi."
            },
            {
                "verse": "Testis adhuc veteres animos, patriamque retractans"
            },
            {
                "verse": "Vim Mutina, in proprios saevior usque sinus."
            },
            {
                "verse": "Quis tua, Romanae nimium modo vera propago"
            },
            {
                "verse": "Gentis, inexhaustus concitat arma furor?"
            },
            {
                "verse": "Non ne satis nostrae sub moenibus urbis avito"
            },
            {
                "verse": "Incaluit quondam terra cruore semel?"
            },
            {
                "verse": "Cum scelere exultans Antonius, agmina pugnae"
            },
            {
                "verse": "Immeritum doluit victa referre decus."
            },
            {
                "verse": "Saevus et ingenti victorum stragis acervo"
            },
            {
                "verse": "Non tulit egressos parta videre Duces."
            },
            {
                "verse": "Nuper ab exhaustis aspeximus ossa sepulchris,"
            },
            {
                "verse": "Relliquias media sparsa iacere via."
            },
            {
                "verse": "Cum fuit ingentis longo munimine fossae"
            },
            {
                "verse": "Tutior urbs imis undique septa vadis."
            },
            {
                "verse": "Heu validas inhibete manus, nec fata parentum"
            },
            {
                "verse": "Innumeris, Cives, nunc revocate malis."
            },
            {
                "verse": "Pax veniat, solitum nostris quae rebus honorem"
            },
            {
                "verse": "Reddat, et antiquum suscitet alma decus."
            },
            {
                "verse": "Bella procul genus assuetum discordibus armis"
            },
            {
                "verse": "Per steriles campos, et iuga sola gerat."
            },
            {
                "verse": "Quid loquor? ah potius violentae semita morti"
            },
            {
                "verse": "Occidat, insanus Martis ubique furor;"
            },
            {
                "verse": "Quicquid et humano generi nunc tempora laeta"
            },
            {
                "verse": "Saevius infestis non sinit ire modis;"
            },
            {
                "verse": "Ut tandem vigeat terras optata revisens"
            },
            {
                "verse": "Blanda, ulli posthac nec violanda quies."
            },
            {
                "verse": "Qualis erat quondam, foetu cum maxima quercus"
            },
            {
                "verse": "Praebuit in victum brachia curvo suo;"
            },
            {
                "verse": "Omnia et in medium nullo vexata bidenti"
            },
            {
                "verse": "Sponte sua cunctis terra benigna dedit."
            },
            {
                "verse": "Nondum facta potens manifesto numine caeli"
            },
            {
                "verse": "Fortuna aethereis parte recepta Deis,"
            },
            {
                "verse": "Instabili suspenda rotae mortalia volvens,"
            },
            {
                "verse": "Miscebat versa tam cito cuncta vice."
            },
            {
                "verse": "Nec varios operum casus mentita iubebat"
            },
            {
                "verse": "Saepe nova incautum ferre pericla caput."
            },
            {
                "verse": "Ergo immatura languentia lumina morte,"
            },
            {
                "verse": "Ante diem nulli clausit acerba quies;"
            },
            {
                "verse": "Sed vitae defecit iners felicibus annis,"
            },
            {
                "verse": "Iam bene completo tempore quisque senex."
            },
            {
                "verse": "Illo tunc aderat quicunque in funere, luctu"
            },
            {
                "verse": "Ora rigans flebant vir mulierque pio,"
            },
            {
                "verse": "Exacta et sociae referentes gaudia vitae,"
            },
            {
                "verse": "Oscula singultu mixta tremente dabant."
            },
            {
                "verse": "Illic purpureum quicquid florentibus arvis"
            },
            {
                "verse": "Fertilis exorto vere ministrat humus."
            },
            {
                "verse": "Exanimum cari decorabat corpus amici,"
            },
            {
                "verse": "Nulla nec his inerat gratia muneribus."
            },
            {
                "verse": "Sic bene compositi manes nomenque vocabant,"
            },
            {
                "verse": "Ipsaque defosso sunt data membra solo."
            },
            {
                "verse": "Hinc secum digressa putans, properantibus annis"
            },
            {
                "verse": "Cuncta daret subitae quam brevis ora neci;"
            },
            {
                "verse": "Mollibus in studiis, sinerent dum fata, iocosos"
            },
            {
                "verse": "Ducebat passim turba serena dies."
            },
            {
                "verse": "Hic pedibus viridi choreas plaudebat in herba,"
            },
            {
                "verse": "Cui dabat intentos ore puella modos."
            },
            {
                "verse": "Atque alia implexae circum de more coronae,"
            },
            {
                "verse": "Iuncta cohors socium stabat utrinque latus,"
            },
            {
                "verse": "Tunc aliquis laetas emisit pectore voces,"
            },
            {
                "verse": "Accendens hilari corpora fessa sono."
            },
            {
                "verse": "Nec minus, undantes ubi late spargeret umbras"
            },
            {
                "verse": "Incisum nulla brachia falce nemus;"
            },
            {
                "verse": "Blanditias alii placido sermone serebant,"
            },
            {
                "verse": "Arboreis streperet dum levis aura comis."
            },
            {
                "verse": "Cura erat interdum vario depicta colore"
            },
            {
                "verse": "Serta domum pleno cuique referre sinu."
            },
            {
                "verse": "Ut laribus parvis sacros renovaret honores,"
            },
            {
                "verse": "Et positis staret floribus ara recens."
            },
            {
                "verse": "Illius agnovit quondam vestigia vitae"
            },
            {
                "verse": "Cymba satis miris parva manere modis;"
            },
            {
                "verse": "Quae velut antiquae ratis Argus aemula, vasti"
            },
            {
                "verse": "Aequoris ignotum sollicitavit iter,"
            },
            {
                "verse": "Oceanoque domos Phebi transgressa cadentis,"
            },
            {
                "verse": "Qua sibi mens nullas fecerat ante vias."
            },
            {
                "verse": "Prima novae gentis populos, orbemque retexit,"
            },
            {
                "verse": "Quem procul impositi detinet unda maris."
            },
            {
                "verse": "At si nos iterum penitus florentia saevis"
            },
            {
                "verse": "Aurea temporibus saecla videre iuvat."
            },
            {
                "verse": "Non opus est alio terras sub sole iacentes"
            },
            {
                "verse": "Quaerere, tam longo nec dare vela mari."
            },
            {
                "verse": "Est locus aerii magno sub vertice montis,"
            },
            {
                "verse": "Findit ubi celeri rura Metaurus aqua,"
            },
            {
                "verse": "Quem late nitidis proprio stans pondere circum"
            },
            {
                "verse": "Frondibus intecta quercus obumbrat humo;"
            },
            {
                "verse": "Sed quid ego? in tantum nullis obnoxia ventis"
            },
            {
                "verse": "Tollitur, et virides explicat alta comas,"
            },
            {
                "verse": "Illius ut iuga summa tenens, declivis in unda"
            },
            {
                "verse": "Paulatim Adriaci procubet umbra sinus."
            },
            {
                "verse": "Haec loca praestanti fortunatissima Divum"
            },
            {
                "verse": "Munere gens priscis moribus aequa colit."
            },
            {
                "verse": "Perque urbes sine fraude suas, et amoena per arva"
            },
            {
                "verse": "Rursus agit veteris otia laeta Dei."
            },
            {
                "verse": "Non illam tristi fervescens Syrius aestu,"
            },
            {
                "verse": "Turbida nec saevo frigore laedit hiems."
            },
            {
                "verse": "Ingeminans atris nec tempestatibus aer,"
            },
            {
                "verse": "Horrida nec tonitru fulgura missa gravi."
            },
            {
                "verse": "Nimirum assidua mentes dulcedine captant,"
            },
            {
                "verse": "Et placido rident omnia laeta situ."
            },
            {
                "verse": "Quin priscos etiam Heroas, seriemque revectam"
            },
            {
                "verse": "Semideum adversa fronte videre licet."
            },
            {
                "verse": "O quali Polus ipse nitens hinc auctus honore"
            },
            {
                "verse": "Fulget adhuc? quantum mox decus astra manet?"
            },
            {
                "verse": "Felices, clari quoscunque in luminis auras"
            },
            {
                "verse": "Eductos illic terra paterna dedit."
            },
            {
                "verse": "Tuque magis salve ramis felicibus arbos,"
            },
            {
                "verse": "Ante alias merito gratior una Iovi,"
            },
            {
                "verse": "Quae veteris mores vitae foecunda beatos,"
            },
            {
                "verse": "Nunc alis aeterno frondis honore virens."
            },
            {
                "verse": "O utinam proprius stellantis regia caeli"
            },
            {
                "verse": "Summa tuum asp..... iam tetigisse caput;"
            },
            {
                "verse": "Ut terrae immensos fines, totoque tueri"
            },
            {
                "verse": "Humanum valeas altior orbe genus."
            },
            {
                "verse": "Quam bene mutato rerum tunc ordine vitae"
            },
            {
                "verse": "Incipient facilem saecla aperire viam."
            },
            {
                "verse": "Scilicet acta prius mala secum aboleverit aetas,"
            },
            {
                "verse": "Cunctaque letaeis deferet amnis aquis."
            },
            {
                "verse": "Eveniet, properant vario mortalia cursu,"
            },
            {
                "verse": "Perpetuoque eadem nulla tenore manent,"
            },
            {
                "verse": "Iam satis haec longos .... erunt ferrea in annos"
            },
            {
                "verse": "Tempora, quae tantis nos habuere malis."
            },
            {
                "verse": "Auxilium humanis Dii ferte laboribus, ulla"
            },
            {
                "verse": "Si tangi fas est numina vestra prece."
            }
        ],
        [
            {
                "verse": "Vos mecum Hetruscis Nimphae requiescite in arvis,"
            },
            {
                "verse": "Aonii colitis quae nemora alta iugi."
            },
            {
                "verse": "Hic ubi frondosam vitis rara occupat ulmum,"
            },
            {
                "verse": "Quae viridem patulo tegmine opacet humum;"
            },
            {
                "verse": "Sunt tenerae gregibus herbae, sunt pabula nota,"
            },
            {
                "verse": "Discurritque sonans quae levet unda sitim."
            },
            {
                "verse": "Pascere neu quenquam per gramina laeta capellas"
            },
            {
                "verse": "Mox pudeat, superi dulcia rura colunt."
            },
            {
                "verse": "Rusticus antiquis primas sibi fecit in agris,"
            },
            {
                "verse": "Quo consumat iners otia tuta, casas."
            },
            {
                "verse": "Dicitur et niveas qui custodisse iuvencas"
            },
            {
                "verse": "Admeti, vestrum pars bona Phoebus erat."
            },
            {
                "verse": "Aut Deus est, cuium pecus has cogemus in umbras,"
            },
            {
                "verse": "Aut quid sit, certe numen habere puto."
            },
            {
                "verse": "Nam quid id est? tacitae mentis vigilantibus hausit,"
            },
            {
                "verse": "Quae natura negat sensibus, ille oculis."
            },
            {
                "verse": "Tempora qui gratae peragit secura quietis,"
            },
            {
                "verse": "Dum, quae nocte videt, luce oriente docet."
            },
            {
                "verse": "Semina terrarum, et magni primordia mundi"
            },
            {
                "verse": "Ex nihilo in nihilum posse redire canit."
            },
            {
                "verse": "Unde genus nobis, defectaque corpora filo"
            },
            {
                "verse": "Edocet, aeternis vim facere ausa Deis."
            },
            {
                "verse": "Unde nives, quique astra regit, quae murmure venti"
            },
            {
                "verse": "Praelia terrifico per mare saeva movent."
            },
            {
                "verse": "Sol quoque cur tenebris obductis volvitur atris,"
            },
            {
                "verse": "Menstrua quid crescat, deficiatque soror."
            },
            {
                "verse": "Interea in numerum ludunt Dryadesque puellae,"
            },
            {
                "verse": "Nec fures metuit molle pecus celeres."
            },
            {
                "verse": "Tangere ne ulla mei potis est vos cura? salutem"
            },
            {
                "verse": "Ipsa dari cupiunt arva benigna sibi;"
            },
            {
                "verse": "Nam si forte vagae pereant sine duce capellae,"
            },
            {
                "verse": "Contrahet aeternum maxima damna seges."
            },
            {
                "verse": "Carmina per dulces adimas resonantia versus;"
            },
            {
                "verse": "Debita non reddet semina tristis ager."
            }
        ],
        [
            {
                "verse": "Qui patitur vitam externis traducere terris,"
            },
            {
                "verse": "Et patrii fines deseruisse soli."
            },
            {
                "verse": "Congerat ut grandes cumulos sibi divitis auri,"
            },
            {
                "verse": "Findat et innumero pinguia culta bove,"
            },
            {
                "verse": "Insignesve ferat titulos, et nomina patrum"
            },
            {
                "verse": "Extollat, quae post fama loquatur anus;"
            },
            {
                "verse": "Illi saeva tenent silices praecordia duri,"
            },
            {
                "verse": "Humanumque ferus nil nisi nomen habet."
            },
            {
                "verse": "Scilicet Oceano, et gelida Deus abscidit Alpe,"
            },
            {
                "verse": "Quae nolit nostris arva teri pedibus;"
            },
            {
                "verse": "Ferreus ille tamen, vetitis moriturus in oris,"
            },
            {
                "verse": "Aeternum patria sede carere potest."
            },
            {
                "verse": "Huic igitur si mors fati praevenerit annos,"
            },
            {
                "verse": "Quam merito iustas inferet illa manus?"
            },
            {
                "verse": "Tunc sibi quid prosint argenti pondera? quid si"
            },
            {
                "verse": "Gemmarum quidquid India mittit, habet?"
            },
            {
                "verse": "Quid celebri captas gentes traxisse triumpho?"
            },
            {
                "verse": "Aut alio quovis munere partus honos?"
            },
            {
                "verse": "Si nec mater adest misero, dulcesque propinqui,"
            },
            {
                "verse": "Anxius obsequio quisque iuvare suo?"
            },
            {
                "verse": "Si nec cara soror, potu quae leniat usque"
            },
            {
                "verse": "Arentem vita deficiente sitim?"
            },
            {
                "verse": "Postque fleat fratrem extinctum, multoque dolore,"
            },
            {
                "verse": "Et lacrymis lectos contumelet cineres?"
            },
            {
                "verse": "Talia praesentes a me depellite Divi"
            },
            {
                "verse": "Immerito, cupidos haec mala habere decet."
            },
            {
                "verse": "Vos celebrare mihi veteres concedite sedes"
            },
            {
                "verse": "Patris, et antiquo tura adolere lari."
            },
            {
                "verse": "Tunc laeter ruris placidos habitare recessus,"
            },
            {
                "verse": "Rusticaque insueta munera obire manu."
            },
            {
                "verse": "Culta seram, valido subigamque novalia tauro;"
            },
            {
                "verse": "Nec renuam vitis falce putare comas;"
            },
            {
                "verse": "Ac teneros duro scindens de caudice ramos,"
            },
            {
                "verse": "Deponam scrobibus vere ineunte cavis."
            },
            {
                "verse": "Maturoque legam redolentia tempore poma,"
            },
            {
                "verse": "Et condam e pleno dulcia musta lacu."
            },
            {
                "verse": "Ducere nec pudeat ad pabula laeta iuvencos,"
            },
            {
                "verse": "Ubera dum saturi plena domum referant."
            },
            {
                "verse": "His felix opibus, de parvo inglorius agro"
            },
            {
                "verse": "Despiciam insani rostra superba fori."
            },
            {
                "verse": "Huc venies Tyrio interdum praefulgidus ostro,"
            },
            {
                "verse": "Spes et cura animi prima, Rodulphe, mei."
            },
            {
                "verse": "Ipse tuo adventu laetus te paupere cultu"
            },
            {
                "verse": "Sedulus, et festis excipiam dapibus."
            },
            {
                "verse": "Et tecum gelidos fontes, et flumina visam,"
            },
            {
                "verse": "Et nemora, et notis antra reposta iugis."
            },
            {
                "verse": "Quod si forte voles magnos circumdare saltus,"
            },
            {
                "verse": "Retibus et celeres sollicitare feras."
            },
            {
                "verse": "Ipse sciam quae pascat aper, quae devia cervus,"
            },
            {
                "verse": "Atque aptis laqueos disposuisse locis."
            },
            {
                "verse": "Ipse vagos tremula venabor arundine pisces,"
            },
            {
                "verse": "Altera si capto gaudia pisce voles."
            },
            {
                "verse": "Dulcia tum grati amplexus solatia ruris,"
            },
            {
                "verse": "Liberior curis ad tua sacra redi."
            },
            {
                "verse": "At tu pone metum, et tristes depone querelas,"
            },
            {
                "verse": "Iulia, nec comptum neglige moesta caput."
            },
            {
                "verse": "Neu cupidae teneros macies deformis in artus"
            },
            {
                "verse": "Serpat, et niveo defluat ore color."
            },
            {
                "verse": "Namque parata tibi reditus sunt gaudia nostri,"
            },
            {
                "verse": "Incolumem et servat me tibi sancta Venus."
            },
            {
                "verse": "Quae velit unanimes utinam nos vivere, donec"
            },
            {
                "verse": "Extremos claudat tarda senecta dies."
            }
        ],
        [
            {
                "verse": "Suffia luminibus qua se pulcherrima vestris"
            },
            {
                "verse": "Summovet, et celsa stat Iovis arce domus,"
            },
            {
                "verse": "Advenio, Regina tuo exhibitura dolori"
            },
            {
                "verse": "Laeta modum, teneris tu modo parce genis."
            },
            {
                "verse": "Lucidius tergo vellus ut fulgeat aureo,"
            },
            {
                "verse": "Eque meo absistat flammeus ore nitor;"
            },
            {
                "verse": "Aspice, quaque tenax animum tibi cura remordet,"
            },
            {
                "verse": "Iam celeri pereat diripienda Noto;"
            },
            {
                "verse": "Nam neque me tristes Orci rapuere tenebrae,"
            },
            {
                "verse": "Implicuit tenerum nec Stygis unda pedem,"
            },
            {
                "verse": "Cerberus ingressu pavidam nec terruit ingens,"
            },
            {
                "verse": "Nec rauco auditus de Phlegetonte fragor."
            },
            {
                "verse": "Collapsam fato nitidis sed Iuppiter astris"
            },
            {
                "verse": "Intulit, et claro mox dedit ore loqui."
            },
            {
                "verse": "Scilicet hoc lacrymae nobis peperere decorae,"
            },
            {
                "verse": "Hic geminus caeli fluxit et oris honor."
            },
            {
                "verse": "Ipsi etenim ante oculos spreti versantur amictus,"
            },
            {
                "verse": "Turbata et flavo vertice caesaries."
            },
            {
                "verse": "Lacteolas tereti strophio cum exuta papillas"
            },
            {
                "verse": "Prodebas culti tot bona rara sinus,"
            },
            {
                "verse": "Cernere erat viltas capitis sine honore iacentes,"
            },
            {
                "verse": "Et tenuis mitrae vincula fracta manu."
            },
            {
                "verse": "Non tulit hanc speciem magni regnator Olympi,"
            },
            {
                "verse": "Turgidulo victus lumine pulchra tui;"
            },
            {
                "verse": "Me fati vires ultra sed comminus astans"
            },
            {
                "verse": "Hic coetus inter collocat aetherias,"
            },
            {
                "verse": "Augeat Arigones lacrymis ne lucida tantum"
            },
            {
                "verse": "Illatus caelo Syrius astra canis."
            },
            {
                "verse": "Mi quoque nunc fletu victus, victusque querelis"
            },
            {
                "verse": "Siderei voluit limitis esse locum."
            },
            {
                "verse": "At pavidam excepit gremio Venus aurea molli,"
            },
            {
                "verse": "Attrectans tenera terque quaterque manu,"
            },
            {
                "verse": "Et totam ambrosiae liquido perduxit odore,"
            },
            {
                "verse": "Continuo ignavus corpore torpor abit."
            },
            {
                "verse": "Quaque manum abstersit, niveum duxere colorem"
            },
            {
                "verse": "Vellera, suntque modis lucida facta novis."
            }
        ],
        [
            {
                "verse": "Hic quoque ni refugis, Charitum mollissimo possum"
            },
            {
                "verse": "Ora tibi, et dulces mille referre iocos,"
            },
            {
                "verse": "Meque sinu ut teneant blando, digitoque procaci"
            },
            {
                "verse": "Incitet ut morsus illa vel illa leves."
            },
            {
                "verse": "Illa mihi collum niveis affusa lacertis"
            },
            {
                "verse": "Applicat, haec epulas fida ministra gerit."
            },
            {
                "verse": "Tum varios sternunt ignoto gramine flores,"
            },
            {
                "verse": "Spirat composito molliter aura toro."
            },
            {
                "verse": "Nulla \u00e2\u0080\u00a0 moestam derivant gaudia mentem,"
            },
            {
                "verse": "Nec caeli prae te regna tenere iuvat."
            },
            {
                "verse": "Verum audita mihi, Parcae fatalia nentes"
            },
            {
                "verse": "Dum volvunt certa mollia pensa manu"
            },
            {
                "verse": "Accipe, teque alto prognatam sanguine Regum"
            },
            {
                "verse": "Fortunae scopulos trasiliisse puta."
            },
            {
                "verse": "Cuius adhuc tenero vicisti sola furorem"
            },
            {
                "verse": "Pectore, tot saevis exagitate malis."
            },
            {
                "verse": "Vix bene prodieras dias in luminis oras,"
            },
            {
                "verse": "Exul cum tristi cogeris esse fuga."
            },
            {
                "verse": "Expulsum fatis regno comitata parentem"
            },
            {
                "verse": "Flexisti primis barbara corda sonis."
            },
            {
                "verse": "Hic deformatos fraterna morte penates"
            },
            {
                "verse": "Deflesti exectis ante sepulcra comis."
            },
            {
                "verse": "Funeris hoc tibi tamquam late vulnus adactum"
            },
            {
                "verse": "E nostro poterit discere quisque rogo,"
            },
            {
                "verse": "Cui tumulum moerens flatuis frondente sub umbra,"
            },
            {
                "verse": "Cum fuerim vestrae pars quotacumque domus."
            },
            {
                "verse": "Purpureosque addis flores, et turis honorem,"
            },
            {
                "verse": "Quicquid et e gleba divite mittit Araba."
            },
            {
                "verse": "Quique olim inscripto nectebat gemmeus auro"
            },
            {
                "verse": "Cervicem, exiguas nunc quoque Millus habet."
            },
            {
                "verse": "Nunc, si vera monent Divae, properantibus horis"
            },
            {
                "verse": "Ultimus errorum iam tibi finis adest."
            },
            {
                "verse": "Effluxere tibi, effluxere incommoda tandem,"
            },
            {
                "verse": "Ipseque lux properat candidiore nota,"
            },
            {
                "verse": "Cum tibi splendenti procedens Noctifer ore"
            },
            {
                "verse": "Coniugii felix candida vincla ferat."
            },
            {
                "verse": "Gonzagae magno quo iuncta Aragonia virgo"
            },
            {
                "verse": "Optati capias regna superba tori."
            },
            {
                "verse": "Quodque magis placeat; tanti tibi nominis auctor"
            },
            {
                "verse": "Caesar erit, votis annuit ille piis."
            },
            {
                "verse": "Mincius assurget nitidis largius undis,"
            },
            {
                "verse": "Aequoraque elatis cornibus alta petet."
            },
            {
                "verse": "Eridanusque pater taeda tumefactus herili"
            },
            {
                "verse": "Certabit magno caerulus Oceano,"
            },
            {
                "verse": "Excitae toto properabubt flumine Nymphae,"
            },
            {
                "verse": "Et quaesita imo gurgite dona ferent."
            },
            {
                "verse": "His fluet ad taeda Satyrorum mixta iuventus,"
            },
            {
                "verse": "Et molles ducent lata per arva choros."
            },
            {
                "verse": "Tunc vos unanimes ac dextro sidere iunctos,"
            },
            {
                "verse": "Ne pigeat placidi iura subire tori."
            },
            {
                "verse": "Non istuc satis est, pariter sudate medullis"
            },
            {
                "verse": "Omnibus, et vobis mutuus afflet Amor;"
            },
            {
                "verse": "Utque tenax hederae truncum vis alligat arcte,"
            },
            {
                "verse": "Et torto serpens implicat usque pede;"
            },
            {
                "verse": "Sic vos corporibus, nexis haerete lacertis,"
            },
            {
                "verse": "Nec liceat quamvis te explicuisse velis."
            },
            {
                "verse": "Dignaque coniugio tali date pignora terris,"
            },
            {
                "verse": "Antiquum ut revocent Italia regna decus."
            },
            {
                "verse": "Evinctumque scelus iaceat sub nocte profunda,"
            },
            {
                "verse": "Et passim rivis vina iocosa fluant."
            },
            {
                "verse": "Tu vero, Regina, modum iam pone querelis,"
            },
            {
                "verse": "Et tristi cessent imbre madere genae."
            },
            {
                "verse": "Ecce tibi comitum series efffusa per agros"
            },
            {
                "verse": "Texit odoratis florida serta rosis."
            },
            {
                "verse": "Et secum meditata toro iam carmina promit,"
            },
            {
                "verse": "Iam quatit accensas fax tibi laeta comas."
            },
            {
                "verse": "At cum maternos invises nupta penates,"
            },
            {
                "verse": "Hic ubi sunt viridi nostra sepulchra solo;"
            },
            {
                "verse": "Ante meum praefata rogum mox dicito: Amoris"
            },
            {
                "verse": "Exiguo huic cineri nunc quoque sensus inest."
            },
            {
                "verse": "Dilectae lacrymas deinceps sic pelle catellae,"
            },
            {
                "verse": "Ut tibi non omnis diffluat ex animo."
            }
        ],
        [
            {
                "verse": "At requieta petis, seu forte recentia prosint;"
            },
            {
                "verse": "Iudice me potior sit tibi cura recens."
            },
            {
                "verse": "Conficienda tamen primo mihi sumseris haustu,"
            },
            {
                "verse": "Impare quae numero lex iubet ipsa capi."
            },
            {
                "verse": "Haud alium in morem vasto Poliphemus in antro,"
            },
            {
                "verse": "Dulichios fertur ventre vorasse viros,"
            },
            {
                "verse": "Appulsus Siculis olim cum naufragus oris"
            },
            {
                "verse": "Rex Ithacae undosum flamine currit iter."
            },
            {
                "verse": "Non ingrata tamen fuerint tibi mollia, quaeque"
            },
            {
                "verse": "Exiguo motu subtremuisse solent."
            },
            {
                "verse": "At quae dura vocant, duris messoribus illa"
            },
            {
                "verse": "Apponet prudens qui mihi structor erit."
            },
            {
                "verse": "Vidi ego qui prehensumque manu multumque rotatum"
            },
            {
                "verse": "Auribus admorit terque quaterque suis;"
            },
            {
                "verse": "Scilicet explorans quae fida silentia servent,"
            },
            {
                "verse": "Quaeque satis firma sint sibi nota fide;"
            },
            {
                "verse": "Nec desunt sole adverso qui saepe lacunas"
            },
            {
                "verse": "Scrutentur parvas liberiore polo."
            },
            {
                "verse": "Ipsa etenim quando tenuant dispendia Lunae,"
            },
            {
                "verse": "Cum latet, et versis fessa revenit equis."
            },
            {
                "verse": "Vera cano, et secto comperta putamina pridem,"
            },
            {
                "verse": "Aligeri fuerit cum mihi cura gregis."
            },
            {
                "verse": "Cetera rura olim repetam, notosque recessus"
            },
            {
                "verse": "Exequar, et forsan commodiore sono."
            }
        ],
        [
            {
                "verse": "Propulerant primo pecudes in pascua Sole"
            },
            {
                "verse": "Gaudia pastorum, Thyrsisque, et pulcher Amyntas,"
            },
            {
                "verse": "Dumque haec per teneras herbas et mollia prata"
            },
            {
                "verse": "Immixta infirmis agnis, omnique vagantes"
            },
            {
                "verse": "Parte, avido tondent viridantia gramina morsu,"
            },
            {
                "verse": "Perculsi fato iuvenes et funere acerbo"
            },
            {
                "verse": "Daphnidis, exesae rupis petiere latebras,"
            },
            {
                "verse": "Qua prope vicini campos secat unda Metauri,"
            },
            {
                "verse": "Et placido mordet flaventes gurgite arenas."
            },
            {
                "verse": "Tum prior immiti confectus corda dolore"
            },
            {
                "verse": "Hanc imo promsit Thyrsis de pectore vocem."
            },
            {
                "verse": "Vos o Virginei coetus, placidissima Nimphae"
            },
            {
                "verse": "Numina, quae virides saltus, secretaque rura"
            },
            {
                "verse": "Curatis, quasque arva iuvant, obductaque nigris"
            },
            {
                "verse": "Fontibus, et vario gemmantia prata colore,"
            },
            {
                "verse": "Ferte pedem, et nostros faciles ne spernite fletus."
            },
            {
                "verse": "Tuque o, seu choreas silvis nunc ducis in altis,"
            },
            {
                "verse": "Seu celer agrestes pernicis robore lyncas"
            },
            {
                "verse": "Plantae agitas, pariterque tibi nemus omne remugit,"
            },
            {
                "verse": "Pan gregis intacti custos, cui fistula septem"
            },
            {
                "verse": "Decrescit numero imparibus compacta cicutis,"
            },
            {
                "verse": "Huc ades, et querulae miseratus sibila cannae"
            },
            {
                "verse": "Menalios linquas saltus, et templa Lycei,"
            },
            {
                "verse": "Dum repeto extinctum crudeli funere Daphnim."
            },
            {
                "verse": "Ille etenim (iuvenem vix tum firmaverat aetas)"
            },
            {
                "verse": "Ignotas ausus mentem traducere ad artes,"
            },
            {
                "verse": "Sacra Deum variis ornavit templa figuris,"
            },
            {
                "verse": "Et vestros duxit laevi de marmore vultus."
            },
            {
                "verse": "Non illi pingues tabulis expellere tauros"
            },
            {
                "verse": "Cura fuit, glebasve attrito invertere aratro;"
            },
            {
                "verse": "Semina non longo deductis ordine sulcis"
            },
            {
                "verse": "Mandare, et gravidis falcem supponere aristis;"
            },
            {
                "verse": "Non ferro attenuas frondes hic strinxit acuto,"
            },
            {
                "verse": "Tantum pallentes hederasque, cruentaque myrti"
            },
            {
                "verse": "Brachia, et incertos deflexa umbracula ductus"
            },
            {
                "verse": "Assiduo cultu studia ad diversa vocabat"
            },
            {
                "verse": "Gratum opus, antea et in mediis iam surgere silvis"
            },
            {
                "verse": "Cernere erat Panes, et Faunigenos satyriscos,"
            },
            {
                "verse": "Intextasque simul buxo frondent e Napaeas."
            },
            {
                "verse": "Horruit, et latebris fugiens se credidit altis"
            },
            {
                "verse": "Inscia pastorum pubes, sed pocula vobis"
            },
            {
                "verse": "Quae posuit Musae nuper quo carmine dicam?"
            },
            {
                "verse": "Non illi Alcimedon aequo certavit honore,"
            },
            {
                "verse": "In medio Cypris madidos in litore crines"
            },
            {
                "verse": "Abstergens, molli terras arridet ocello."
            },
            {
                "verse": "Illam gens vasti spectat procul humida ponti,"
            },
            {
                "verse": "Piscosos circum scopulos Delphines in orbem"
            },
            {
                "verse": "Caerula verrentes dispergunt marmora caudis."
            },
            {
                "verse": "Aligeri hos frenant pueri, tergoque recurvo"
            },
            {
                "verse": "Excepti varios agitant per litora lusus,"
            },
            {
                "verse": "Spiculaque, interdum flaventes unda capillos"
            },
            {
                "verse": "Aggravat, et salsa rorant aspergine crines."
            },
            {
                "verse": "Quid referam torni decus et quae plurima utrinque"
            },
            {
                "verse": "Ansas silvestres sparsit labrusca racemis"
            },
            {
                "verse": "Densior, et croceis hinc inde evincta corymbis."
            },
            {
                "verse": "Talibus in studiis curas en Daphnis agebat,"
            },
            {
                "verse": "Linquere cum patrios colles dilectaque rura"
            },
            {
                "verse": "Cogitur, et dulci sese divellere ab ora."
            },
            {
                "verse": "Egressus silvis formosi ad Tybridis undam"
            },
            {
                "verse": "Constitit, et fama iam iam super aethera notus"
            },
            {
                "verse": "Immensas tandem moles et tecta domorum"
            },
            {
                "verse": "Conformare cupit, fructisque incingere muris."
            },
            {
                "verse": "Et dum conspicuis cumulat fulgentia signis"
            },
            {
                "verse": "Templa Deum, splendentque novis Altaria donis,"
            },
            {
                "verse": "Illi iam sordent postes fuligine nigri"
            },
            {
                "verse": "Assidua, et parvis foenilia nixa tigillis."
            },
            {
                "verse": "Sic humiles quondam virgae mollissima silva"
            },
            {
                "verse": "Roboribus crescunt duris, et brachia iactant;"
            },
            {
                "verse": "Mox tamen has fractis tempestas disiicit umbris"
            },
            {
                "verse": "Acta Erebo. Daphnis primo sub flore iuventae"
            },
            {
                "verse": "Occidit, et tenebris moriens circumdatur atris."
            },
            {
                "verse": "Nil illi ingenuas animum excoluisse per artes"
            },
            {
                "verse": "Profuit, aut superis struxisse ingentia templa,"
            },
            {
                "verse": "Quae Leo, qui paribus mundum compescit habenis,"
            },
            {
                "verse": "Iampridem aethereas iussit consurgere ad auras."
            },
            {
                "verse": "Quo superi, quo docta manus, et cognita caelo?"
            },
            {
                "verse": "Quo vis clara animi? quo tot inventa? sepulcrum"
            },
            {
                "verse": "Cuncta tulit: lacrymis aeternum, et nocte profunda"
            },
            {
                "verse": "Urgetur Daphnis, nec me dolor improbus egit"
            },
            {
                "verse": "In scopulos, clausitque atro torpentia somno"
            },
            {
                "verse": "Lumina, vel divum quisquis miseratus ab alto,"
            },
            {
                "verse": "Excussit summo aerei de vertice montis?"
            },
            {
                "verse": "Quis pecori signum, postquam te fata tulerunt"
            },
            {
                "verse": "Imprimere, aut certo partiri limite campum,"
            },
            {
                "verse": "Ausit et immensae numerum subducere arenae?"
            },
            {
                "verse": "Quis maris undisoni campos, liquentiaque arva"
            },
            {
                "verse": "Exprimet, aut agiles nudato corpore Nymphas,"
            },
            {
                "verse": "Caerula dum findunt trepidantibus aequora mammis?"
            },
            {
                "verse": "Quis nemorum altorum umbras, aut quis pascua, et"
            },
            {
                "verse": "Gemmantis posthac pictae telluris honores?"
            },
            {
                "verse": "Quis notet? aut gracili meditantes carmina avena,"
            },
            {
                "verse": "Pastores, dumosa hirtae dum rupe capellae"
            },
            {
                "verse": "Pendent, et dulci distendunt ubera lacte."
            },
            {
                "verse": "Vos quoque nexilibus ornati cornua sertis,"
            },
            {
                "verse": "Hircipedes Satyri, pavidas et vana timentes"
            },
            {
                "verse": "Signa olim egistis per litora nota Napaeas."
            },
            {
                "verse": "Usque adeo ingenio Daphnis, digitisque valebat."
            },
            {
                "verse": "Non tamen ingenii vobis memoranda reperta"
            },
            {
                "verse": "Ulla moram fecere, Dei, quin funere acerbo"
            },
            {
                "verse": "Oppeteret, nigros latices melioribus annis"
            },
            {
                "verse": "Invisens, quaeque arva colunt felicia manes."
            },
            {
                "verse": "Daphni tuos obitus montes, silvaeque loquuntur,"
            },
            {
                "verse": "Et moestae pecudes, simul et suspiria frondes"
            },
            {
                "verse": "Iunxerunt, viridi Cythisoque et graminis herba"
            },
            {
                "verse": "Abstinuere diu deserta in rupe capellae,"
            },
            {
                "verse": "Ante expectatum foliis languentibus omnis"
            },
            {
                "verse": "Aret ager, virides nullo et cogente per herbas"
            },
            {
                "verse": "Floribus exustis argentea lilia passim"
            },
            {
                "verse": "Demisere caput; misero o quis nunc mihi saltus"
            },
            {
                "verse": "Ostendat vitreis quos praeterlabitur undis"
            },
            {
                "verse": "Tybris et humentes contorquet gurgite ripas?"
            },
            {
                "verse": "Illic ad tumulum nostros quae semper amores"
            },
            {
                "verse": "Testentur, lauros, umbrosaque robora myrti"
            },
            {
                "verse": "Constituam, et steriles silvas ad busta vocabo."
            },
            {
                "verse": "Crescet, et (haec saltem nostri monimenta manebunt"
            },
            {
                "verse": "Luctus) mox tumulo aeternum superingruet umbra."
            },
            {
                "verse": "Interea hybernis vos parcite flatibus Euri,"
            },
            {
                "verse": "Parcite dum teneris pubescunt arbuta ramis."
            },
            {
                "verse": "Forsitan hic olim pastores vota quotannis"
            },
            {
                "verse": "Reddent, ut Cereri magnae, Baccoque Lyaeo,"
            },
            {
                "verse": "Et molli pariter cingent altaria vitta."
            },
            {
                "verse": "Ipse obbam lactis, et vina liquentia fundam"
            },
            {
                "verse": "Infelix, fragilique animum solabor avena."
            },
            {
                "verse": "Aspice nos, facilisque veni, subitosque luporum"
            },
            {
                "verse": "Incursus pecori prohibe, et contagia saeva."
            },
            {
                "verse": "Haec Thyrsis, laeni signat quae pulcher Amyntas"
            },
            {
                "verse": "In trunco aeternum, curas testantia inanes."
            },
            {
                "verse": "Carmen hiat, scissoque patent in cortice fletus."
            }
        ],
        [
            {
                "verse": "Quem faciant silvae celebres, quos cingere saltus"
            },
            {
                "verse": "Agmine venantum deceat, quis cultus alendis"
            },
            {
                "verse": "Sit fidis Spartae catulis, acrique Molosso,"
            },
            {
                "verse": "Unde olim egregius sumtis venator in armis"
            },
            {
                "verse": "Coniugis oblitus carae, sociique cubilis"
            },
            {
                "verse": "Stet simul, et veros discat perferre labores;"
            },
            {
                "verse": "Mens agitat dudum; coeptis haud mollibus adsis"
            },
            {
                "verse": "Sacrorum custos nemorum, Latonia Virgo,"
            },
            {
                "verse": "Ortygiae quam lustra tremunt, cui saeva leonum"
            },
            {
                "verse": "Saecla animos vulgo, ponuntque tumentia corda;"
            },
            {
                "verse": "Atque incedentem agnoscunt, pavitantque sub antris,"
            },
            {
                "verse": "Seque volutabris abdunt immanibus Apri."
            },
            {
                "verse": "Tu quoque Germanae studiis accensus honestis"
            },
            {
                "verse": "Phoebe, fave, pharetraque humeros insignis eburna"
            },
            {
                "verse": "Silvarum ingentes mecum spatiare per umbras,"
            },
            {
                "verse": "Munera vestra cano, vestrae decora alta iuventae"
            },
            {
                "verse": "Ampla quidem, et magnis quondam spectata periclis,"
            },
            {
                "verse": "Cum primum tellus partu connixa nefando"
            },
            {
                "verse": "Immanem Pythona aleret, sparsura venenis,"
            },
            {
                "verse": "Ni vestra obsistat pietas, caelumque fretumque."
            },
            {
                "verse": "Ipse etenim gelidi linquens pineta Lycei,"
            },
            {
                "verse": "Pan nivei ductor pecoris cui ..... centum"
            },
            {
                "verse": "Assiduis late resonant l............."
            },
            {
                "verse": "Huc aditum Tegeaee feras, tuque optima divum,"
            },
            {
                "verse": "Aeneadum genitrix, leni cui murmure silvae"
            },
            {
                "verse": "Praetendunt ramos, umbrisque recentibus auras"
            },
            {
                "verse": "Exceptant, veterum memores, et consciae amorum."
            },
            {
                "verse": "Et vos agrestes Fauni, Satyrique bicornes,"
            },
            {
                "verse": "Quaeque humeris habilem Nymphae suspenditis arcum,"
            },
            {
                "verse": "Quaeque manu petitis nemora inter frondea laudem,"
            },
            {
                "verse": "Este Deae comites, et retia torta ferentem"
            },
            {
                "verse": "Excipite, et vestris fessum recreate sub antris."
            },
            {
                "verse": "Tuque adeo eversi lux o clarissima mundi,"
            },
            {
                "verse": "Accolte, herorum columen, quo sospite fessis"
            },
            {
                "verse": "Consultum per vos sat erit, pia numina, rebus,"
            },
            {
                "verse": "Tu mihi seu magnis nunc te de rebus agentem"
            },
            {
                "verse": "Candenti insignem linoque, et murice pictum"
            },
            {
                "verse": "Suspiciunt lecti proceres, santusque Senatus,"
            },
            {
                "verse": "Praemia seu potius latis qua Serius arvis"
            },
            {
                "verse": "Labitur, et cultae findit tibi rura Cremonae,"
            },
            {
                "verse": "Quaque tibi antiquae surgunt pineta Ravennae,"
            },
            {
                "verse": "Ingeniis ponis; dulces seu pollice nervos"
            },
            {
                "verse": "Percurris sacro deducens vertice Musas,"
            },
            {
                "verse": "Ne desis, vatique pius assiste canenti,"
            },
            {
                "verse": "Et mecum croceis evinctus crura cothurnis,"
            },
            {
                "verse": "Horrentem silvam ....... e nigra"
            },
            {
                "verse": "Ingredere, et nostro praesens occurre labori,"
            },
            {
                "verse": "Ramorum immittens tenebris lucemque diemque."
            },
            {
                "verse": "Principio arcenti teneros mihi saltibus annos,"
            },
            {
                "verse": "Quando etenim silvis non omnis convenit aetas,"
            }
        ],
        [
            {
                "verse": "Vos mihi Pierides, magno dum munus Iulo"
            },
            {
                "verse": "Fiscellam, et lento ductos de vimine qualos,"
            },
            {
                "verse": "Quod possum, texisse iuvat viridante sub umbra,"
            },
            {
                "verse": "Dicite quae nuper vacuo proiectus in antro"
            },
            {
                "verse": "Cantarit socios inter venator Iolas,"
            },
            {
                "verse": "Olim ingentis, nunc parvi possessor agelli."
            },
            {
                "verse": "Dicite, nam puerum densa lustrasse corona"
            },
            {
                "verse": "Nostri vos saltus stupuere, oviumque magistri."
            },
            {
                "verse": "Ipsum dum aequiparat calamis, et carmine Moerim,"
            },
            {
                "verse": "Moerim Pastorum decus, ipse et proxima Moeris"
            },
            {
                "verse": "Carminibus Phoebi facit, et modulatus avena"
            },
            {
                "verse": "Deducit rigidas summo de vertice quercus"
            },
            {
                "verse": "Saepius, atque iugis proceras evocat alnos."
            },
            {
                "verse": "Forsitan et quondam propius miseratus inertem,"
            },
            {
                "verse": "Cinthius haec quocunque modo tibi maxima, Iuli,"
            },
            {
                "verse": "Efficiet, bifronsque dabit inflare cicutas."
            },
            {
                "verse": "Tunc Romam linquens, et notas Tybridis arces"
            },
            {
                "verse": "Caiani invisam, saltusque et laeta Caregi"
            },
            {
                "verse": "Pascua, virtutesque canam, et tua maxima facta"
            },
            {
                "verse": "Assurget nitidis Arn...... leniter undis,"
            },
            {
                "verse": "Et sibi postp.......bridis amnem,"
            },
            {
                "verse": "Ambobus quamvis aeque sis fervida cura."
            },
            {
                "verse": "Haec olim, primos facilis nunc accipe lusus,"
            },
            {
                "verse": "Lusus, quos custos tantum gregis, aut ubi densas"
            },
            {
                "verse": "Attenuans frondes extremos vinitor antes"
            },
            {
                "verse": "Attigerit, iubeat gelidos ediscere fontes."
            },
            {
                "verse": "Venatu assiduo nuper defessus Iolas,"
            },
            {
                "verse": "Devitans aestum viridi successerat antro,"
            },
            {
                "verse": "Vestibulum ex hedera spargebant protinus alba"
            },
            {
                "verse": "Silvestres densa complexi fronde Corymbi,"
            },
            {
                "verse": "Herbosoque toro exceptus, rivoque fluenti,"
            },
            {
                "verse": "Non illaudatos referebat Apollinis ortus."
            },
            {
                "verse": "Ortygiae ut pulchrae silvis eductus in altis,"
            },
            {
                "verse": "Immanem Pythona puer tremefecerit arcu."
            },
            {
                "verse": "Purpureae huic quamvis cristae, maculosaque terga;"
            },
            {
                "verse": "Et variis latos sinuaret flexibus orbes."
            },
            {
                "verse": "Mox et errantes cervos, capreasque fugaces"
            },
            {
                "verse": "Perculit, et certa confixit monstra sagitta,"
            },
            {
                "verse": "Unde sibi aptatis inter se cornibus aram"
            },
            {
                "verse": "Contextu extru....... templumque locavit."
            },
            {
                "verse": "Addit ut Ad........entus amore"
            },
            {
                "verse": "Erravit quodam tacitis inglorius arvis,"
            },
            {
                "verse": "Utque gregem immundum non fastidiverit, utque"
            },
            {
                "verse": "Sole diem ducente, astrisque recentibus illum"
            },
            {
                "verse": "Prodire in saltus, serae et decedere nocti"
            },
            {
                "verse": "Riserunt sacro stupefactae carmine Nymphae."
            },
            {
                "verse": "Quam melius germana choros nunc in frondosis"
            },
            {
                "verse": "Exercet silvis, Amneso cui patre centum,"
            },
            {
                "verse": "Centum Nereides, vitreae genus Amphitrites,"
            },
            {
                "verse": "Lumine purpureo, pictae rosea ora Iuventus,"
            },
            {
                "verse": "Addunt se socias pariter, montesque per altos"
            },
            {
                "verse": "Dulce fremunt, tremulis quatientes motibus artus,"
            },
            {
                "verse": "Seu iaculo potius lynca, cursuque fatigant,"
            },
            {
                "verse": "Eque volutabris pulsos immanibus Apros"
            },
            {
                "verse": "Proturbant, variis resonat clamoribus aether,"
            },
            {
                "verse": "Assultu nemorum, et silvis redimita profundis"
            },
            {
                "verse": "Taygeta impulsus fremituque et voce canum Pan"
            },
            {
                "verse": "Maenalio e saltu, atque e vertice Cyllenaeo"
            },
            {
                "verse": "Naiadum occurrit pater, et socia agmina iungit."
            },
            {
                "verse": "At clauso postquam processit Vesper Olympo"
            },
            {
                "verse": "Caelicolum pictas r.....berrima sedes,"
            },
            {
                "verse": "Accurrunt sup...... laeta frequentes"
            },
            {
                "verse": "Atque onera accipiunt venientis, sedula casses"
            },
            {
                "verse": "Pars petit, et lato praefert venabula ferro:"
            },
            {
                "verse": "Pars curru exemtos gaudet per prata iugales"
            },
            {
                "verse": "Attrectare manu, ramosaque cornua sertis"
            },
            {
                "verse": "Implicat, et fulvo nectit corallia collo;"
            },
            {
                "verse": "Nexilibus pendent demissa monilia ramis."
            },
            {
                "verse": "At tibi nunc viridi fr... procumbit in arvo"
            },
            {
                "verse": "Amphrysum propter, mollique in margine"
            },
            {
                "verse": "Auratos pueri crines bene olentibus herbis,"
            },
            {
                "verse": "Nunc apio viridi, nunc purpureo narcisso"
            },
            {
                "verse": "Intexens vanum cantu solatur amorem;"
            },
            {
                "verse": "Incustoditi repetunt praesepia Tauri."
            },
            {
                "verse": "Sed non indictam hinc alio digressus amantem"
            },
            {
                "verse": "Phyllida praeteriit, Partho quae spicula cornu"
            },
            {
                "verse": "Dum torquet, canibusque instat circumdare saltus"
            },
            {
                "verse": "Nuper, et infidis audet se credere silvis;"
            },
            {
                "verse": "Setosi redit exuviis horrentibus Apri"
            },
            {
                "verse": "Conspicua, atque tholo rictus tibi, Delia, fixit,"
            },
            {
                "verse": "Immanes rictus ...... monumenta decore"
            },
            {
                "verse": "Ipsa etenim certa ........ria virgo,"
            },
            {
                "verse": "Ipsa etenim dicat se se Nonacria victam,"
            },
            {
                "verse": "Fortunata animi, ah te ne lustra invia fallant,"
            },
            {
                "verse": "Ah tibi ne noceant variarum monstra ferarum,"
            },
            {
                "verse": "Errantemque notet spinis rubus asper acutis."
            },
            {
                "verse": "Haec ille: pulsae responsant Phyllida valles,"
            },
            {
                "verse": "Et tremulas frondes venientis sibilus austri"
            },
            {
                "verse": "Impellens, iuveni optatam per membra quietem"
            },
            {
                "verse": "Irrigat, et dulci somnos fovet aura susurro;"
            },
            {
                "verse": "Ante pedes dilapsa silet silvestris harundo."
            }
        ],
        [
            {
                "verse": "Musarum adpulerant Parcae splendentia tecta,"
            },
            {
                "verse": "Annua dum magno persolvunt iusta Maroni,"
            },
            {
                "verse": "Et tumulum propter viridi de cespite inanem"
            },
            {
                "verse": "Assistunt, veteresque cient longo ordine fletus."
            },
            {
                "verse": "Quae postquam tenero flexerunt membra sedili"
            },
            {
                "verse": "Veridico seriem fatorum expromere cantu"
            },
            {
                "verse": "Coeperunt dulci mulcentes carmine Musas."
            },
            {
                "verse": "Nulla tamen niveae parcebat dextera lanae,"
            },
            {
                "verse": "Sed manibus nixae nitidis in veste recincta"
            },
            {
                "verse": "Exercere colum, et longo diducere tractu"
            },
            {
                "verse": "Vellera, et aeterno late indulgere labori,"
            },
            {
                "verse": "Haec cum libratis fundentes carmina fusis."
            },
            {
                "verse": "O solae vatum praesentia Numina Nymphae,"
            },
            {
                "verse": "Quae gelidos fontes, quae prata recentia rivis"
            },
            {
                "verse": "Incolitis, pictoque vagae sub vertice Pindi,"
            },
            {
                "verse": "Aut Haemi varias agitatis monte choreas,"
            },
            {
                "verse": "Accipite haec animis, venturaque discite fata,"
            },
            {
                "verse": "Quae nunc clarisona praepandunt voce sorores"
            },
            {
                "verse": "Unanimes, vos o sed carmine compellatae,"
            },
            {
                "verse": "Parcite flebilibus numeris, iam parcite Nymphae."
            },
            {
                "verse": "Nympha Padi ad ripas, genus alto a sanguine Divum,"
            },
            {
                "verse": "At nunc, qua viridi rorantia cornua musco"
            },
            {
                "verse": "Mincius attolit, taedis felicibus aucta"
            },
            {
                "verse": "Iam dabit optatam partu pulcherrima prolem,"
            },
            {
                "verse": "Quo duce vestra polo rursum se gloria tollat."
            },
            {
                "verse": "Parcite flebilibus numeris, iam parcite Nymphae."
            },
            {
                "verse": "Nascetur Latio fatis properantibus heros"
            },
            {
                "verse": "Alcides, cinctam rursus serpentibus hydram"
            },
            {
                "verse": "Qui sternat, cunctasque animi bene natus ad artes"
            },
            {
                "verse": "Caeli ferratos humero qui fulciat orbes."
            },
            {
                "verse": "Parcite flebilibus numeris, iam parcite Nymphae."
            },
            {
                "verse": "Nec vero nivei quisquam certavit olores"
            },
            {
                "verse": "Vestrum, qui fluctus, pulsataque fluctibus arva"
            },
            {
                "verse": "Accolitis Minci, iuvenem superare canendo,"
            },
            {
                "verse": "Cui puero Phoebi chorus assurrexerit omnis."
            },
            {
                "verse": "Parcite flebilibus numeris, iam parcite Nymphae."
            },
            {
                "verse": "Mox ubi prima virum tandem firmaverit aetas,"
            },
            {
                "verse": "Abdita naturae se se ad penetralia vertet,"
            },
            {
                "verse": "Et rerum instabit caussas aperire latentes,"
            },
            {
                "verse": "Atque animum Sophiae virides traducere ad hortos."
            },
            {
                "verse": "Parcite flebilibus numeris, iam parcite Nymphae."
            },
            {
                "verse": "Felices umbrae nemorum, felicia prata,"
            },
            {
                "verse": "Et vos felices rivis crepitantibus amnes,"
            },
            {
                "verse": "Quorum seu dorso exceptus, seu frigora captans"
            },
            {
                "verse": "Ad caput, haec sacro meditabitur ille recessu."
            },
            {
                "verse": "Parcite flebilibus numeris, iam parcite Nymphae."
            },
            {
                "verse": "Non illum Phrygii bellantem ad litora Xanti"
            },
            {
                "verse": "Agnoscent trepidae matres, votisque favebunt"
            },
            {
                "verse": "Egregia captae, formaque et fortibus ausis,"
            },
            {
                "verse": "Huic vires quamvis adsint, et fortia bello"
            },
            {
                "verse": "Pectora, vibrato nec segnis dextera telo."
            },
            {
                "verse": "Parcite flebilibus numeris, iam parcite Nymphae."
            },
            {
                "verse": "Hunc tamen ipsa tibi invideant contraria fata"
            },
            {
                "verse": "Mantua, nam puerum prima lanugine malas"
            },
            {
                "verse": "Flaventem, atque animi magnis virtutibus auctum,"
            },
            {
                "verse": "Septimus immensum imperio qui temperet orbem,"
            },
            {
                "verse": "Candenti insignem, linoque et murice pictum"
            },
            {
                "verse": "Adiungi patribus miro properabit amore."
            },
            {
                "verse": "Parcite flebilibus numeris, iam parcite Nymphae."
            },
            {
                "verse": "Quantum Romanis accedet moenibus inde"
            },
            {
                "verse": "Praesidii, et quantis augebitur Itala rebus"
            },
            {
                "verse": "Gloria, non illi quisquam se conferat audax"
            },
            {
                "verse": "Eloquio, aut castae certet dulcedine linguae."
            },
            {
                "verse": "Parcite flebilibus numeris, iam parcite Nymphae."
            },
            {
                "verse": "Testis erit Minci tories immobilis unda,"
            },
            {
                "verse": "Quaeque suos quondam requierint flumina cursus;"
            },
            {
                "verse": "Litoreas inter frondes, umbraque recentem"
            },
            {
                "verse": "Dum canit, ingentemque refert dum voce Maronem."
            },
            {
                "verse": "Parcite flebilibus numeris, iam parcite Nymphae."
            },
            {
                "verse": "At cum Romulidum imperio, sceptrisque potitus,"
            },
            {
                "verse": "Eversi tandem fasces susceperit orbis,"
            },
            {
                "verse": "Credite, felici gaudebunt omnia saeclo,"
            },
            {
                "verse": "Omnia iam pacata, omnis procul ira, metusque."
            },
            {
                "verse": "Parcite flebilibus numeris, iam parcite Nymphae."
            },
            {
                "verse": "Candida pax iterum terris se ostendet apertis,"
            },
            {
                "verse": "Iniussae exurgent fruges, ulmisque senescet"
            },
            {
                "verse": "Vitis, et incultae flavescent mella genistae,"
            },
            {
                "verse": "Duraque tum positis mitescent saecula ferro."
            },
            {
                "verse": "Parcite flebilibus numeris, iam parcite Nymphae."
            },
            {
                "verse": "Ergo tempus erit, solio cum nixus in aureo"
            },
            {
                "verse": "Per populos det iura, novis et legibus orbem"
            },
            {
                "verse": "Submittat, magni cedant quibus undique Reges,"
            },
            {
                "verse": "Summaque fulgenti delibent oscula plantae."
            },
            {
                "verse": "Parcite flebilibus numeris, iam parcite Nymphae."
            },
            {
                "verse": "Talia divino fuderunt carmine Parcae,"
            },
            {
                "verse": "Dum tibi nascenti candentia vellera longo"
            },
            {
                "verse": "Urgerent, divum soboles clarissima, tractu,"
            },
            {
                "verse": "Vellera, quae nunquam (Di sic voluistis et ipsi)"
            },
            {
                "verse": "Perfidiae arguerit, saeclis labentibus, aetas."
            }
        ],
        [
            {
                "verse": "Quis tandem nostrae dignetur murmura avenae"
            },
            {
                "verse": "Ausonios Alfonse inter celeberrime Reges?"
            },
            {
                "verse": "Et mihi nunc primo perstant quae in limine segnes,"
            },
            {
                "verse": "Nec solitis audent choreis se credere, tuto"
            },
            {
                "verse": "Hospitio excipiet Musas, opibusque iuvabit?"
            },
            {
                "verse": "Tanta ne nos veterum ceperunt taedia laudum,"
            },
            {
                "verse": "Atque adeo antiqui pertaesum est undique moris?"
            },
            {
                "verse": "Illa olim ut divum cecinit quae fistula amores,"
            },
            {
                "verse": "Quae somno Nymphas totiens viduavit agrestes,"
            },
            {
                "verse": "Induxitque novas muscosis fontibus umbras,"
            },
            {
                "verse": "Nunc obducta situ lateat, tenebrisque profundis"
            },
            {
                "verse": "Abdita, ludibrio pereat ventisque, ferisque:"
            },
            {
                "verse": "Atqui Dircaeo fuit haec carissima vati,"
            },
            {
                "verse": "Cum caneret silvas, Actaeoque ex Aracyntho"
            },
            {
                "verse": "Duceret auritos lapides, atque adderet urbi"
            },
            {
                "verse": "Saxa modis inter se se coeuntia miris."
            },
            {
                "verse": "Ipse etima hac tanto Venerem devinxit amore"
            },
            {
                "verse": "Assyrius puer, oblito dum luderet arcu"
            },
            {
                "verse": "Inter oves: ut nulla illos divulserit unquam"
            },
            {
                "verse": "Vis fati, non ipsa aevi longinqua vetustas"
            },
            {
                "verse": "Mutarit: niveos sed quamvis saucius artus"
            },
            {
                "verse": "Occidat aeterno devinctus lumina somno,"
            },
            {
                "verse": "Non tamen ille tuis procul, o Cytherea, papillis"
            },
            {
                "verse": "Secubat, aut absens vanos deplorat amores:"
            },
            {
                "verse": "Agrestis tantum potuerunt sibila cannae."
            },
            {
                "verse": "Sed nunc ut versi mores, ut nulla priorum"
            },
            {
                "verse": "Simplicitas remanet, sordent ut munera vestra"
            },
            {
                "verse": "Pierides, nec priscus honor numerique, iocisque."
            },
            {
                "verse": "Pro numeris crevere doli, pro carmine lites,"
            },
            {
                "verse": "Iurgia pro calamis et amor sceleratus habendi."
            },
            {
                "verse": "Per terras hinc rara deum vestigia pulvis"
            },
            {
                "verse": "Flavus habet, nostros hi nempe invisere coetus"
            },
            {
                "verse": "Turpe putant, spretos renuuntque insistere saltus."
            },
            {
                "verse": "Parcite apes pingui procedere longius alveo,"
            },
            {
                "verse": "Nequicquam in tenera rorem depascitis herba,"
            },
            {
                "verse": "Immunes nam vestra sedent ad pabula fuci."
            },
            {
                "verse": "Vos tamen o faciles, toto vos pectore Nymphae"
            },
            {
                "verse": "Accipio, et tristi procul ambitione repulsa"
            },
            {
                "verse": "Munera vestra sequor, contentus vivere parvo,"
            },
            {
                "verse": "Et Regum mensas dapibus postponere inemtis."
            },
            {
                "verse": "Nec mihi Pyramidum placeat tam cultus, et altae"
            },
            {
                "verse": "Urbis honos, caelo quam pulchra Semiramis aequat,"
            },
            {
                "verse": "Quam spissae nemorum ramis frondentibus umbrae,"
            },
            {
                "verse": "Laetaque et irriguis manantia fontibus antra."
            },
            {
                "verse": "Vobiscum modo sim, Reges sub paupere tecto"
            },
            {
                "verse": "Despiciam, et cunctis mihi ditior esse videbor."
            },
            {
                "verse": "Felix quem placido tandem pia numina vultu"
            },
            {
                "verse": "Aspicitis, silvasque inter saltusque salubres,"
            },
            {
                "verse": "Garrula qua molli decurrit gramine lympha,"
            },
            {
                "verse": "Excipitis fessum, et dulci recreatis in umbra."
            },
            {
                "verse": "Illum non sanis evertent sensibus herbae"
            },
            {
                "verse": "Quaesitae ad lunam, dirae non murmura sagae,"
            },
            {
                "verse": "Horrida nec saevae mutabunt pocula Circes."
            },
            {
                "verse": "An vero haec Alfonse ingens si saecla priorum"
            },
            {
                "verse": "Degenerant oblita decus, nec carmina curant,"
            },
            {
                "verse": "Musarum quicquam nobis sit numine maius?"
            },
            {
                "verse": "Obliquis mondum sua per vestigia currens"
            },
            {
                "verse": "Signorum effetis defecit viribus ordo,"
            },
            {
                "verse": "Nec mutata suos requierunt sidera cursus."
            },
            {
                "verse": "Infensas acies rursum decernere ferro"
            },
            {
                "verse": "Accendet Mavors, et erunt etiam altera bella,"
            },
            {
                "verse": "Et setis iterum galeae spargentur equinis,"
            },
            {
                "verse": "Ferratoque ensi cedet iam vomeris usus,"
            },
            {
                "verse": "Crinibus effusis Phrygii prope flumina Xanti"
            },
            {
                "verse": "Errabunt trepidae natorum funere matres,"
            },
            {
                "verse": "Et iuncti biiuges rapient per gramina currus."
            }
        ],
        [
            {
                "verse": "Postquam Deorum permissu urbem pristinae"
            },
            {
                "verse": "Tranquillitati restitutam cernitis,"
            },
            {
                "verse": "Et nos otio tandem illorum ductu frui;"
            },
            {
                "verse": "Nec non sermonis quae iam exciderat, dignitas"
            },
            {
                "verse": "Penitus iamdudum instaurata est, per Iovem"
            },
            {
                "verse": "Videri indignum potuisset, Comoediam,"
            },
            {
                "verse": "Qua sic affectos maiores nostros aiunt,"
            },
            {
                "verse": "Aeque ut nulli studuerint quondam illi rei,"
            },
            {
                "verse": "Ad vos tamen longo postiliminio gressum adhuc"
            },
            {
                "verse": "Non retulisse, et vestros non rediisse ad lares."
            },
            {
                "verse": "Quapropter Dis omnibus auspicibus, haec quoque"
            },
            {
                "verse": "Eodem incedens cultu quo suevit prius,"
            },
            {
                "verse": "Vos tandem invisit, spectatores optumi,"
            },
            {
                "verse": "Soccos, pallam, nec non subligar agnoscite;"
            },
            {
                "verse": "Pudoris ne forte illam oblitam pristini"
            },
            {
                "verse": "Putetis. Congressu quod si primo parum"
            },
            {
                "verse": "Probabitur iudicio doctarum aurium,"
            },
            {
                "verse": "Reformidat quas semper non iniuria;"
            },
            {
                "verse": "Illi ut vos ignoscatis, aequum censeo, nunc"
            },
            {
                "verse": "Nam dudum terra infeliciter propria errat procul,"
            },
            {
                "verse": "Item quod multis usu ve.......dit."
            },
            {
                "verse": "Ne tamen ipsam floccifacere quisquam audeat,"
            },
            {
                "verse": "Terentianam Eunuchum huc prudens attulit,"
            },
            {
                "verse": "Qua freta vestram sibi mox benevolentiam"
            },
            {
                "verse": "Restitutum iri arbitratur, tantum et fore"
            },
            {
                "verse": "Ut per vos animorum sumat, pro certo haec"
            },
            {
                "verse": "Ut communi qua nunc omnes lingua utimur,"
            },
            {
                "verse": "Suo demum uti posthac sibi iure liceat,"
            },
            {
                "verse": "Interea spectatores animum advertite."
            },
            {
                "verse": "Tum meretrix si qua in proscenio sessitat,"
            },
            {
                "verse": "Procaces, edico, oculos cohibeat, statim"
            },
            {
                "verse": "Ne vos ab capiundo argumento hoc avocet;"
            },
            {
                "verse": "Nam qui principio argumentum prudens tenet,"
            },
            {
                "verse": "Is sane totam Fabulam, ut vos nostis, tenet."
            },
            {
                "verse": "Lungam ego spectatores permensus viam"
            },
            {
                "verse": "Ad vos tandem Nautae ornatu, non Prologi"
            },
            {
                "verse": "Advenio, pedibus nequaquam fretus meis,"
            },
            {
                "verse": "Nec his, quis unusquisque vestrum innititur,"
            },
            {
                "verse": "Sed quibus in hunc portum saepius commeant"
            },
            {
                "verse": "Suas ut vendant cives, mercimonias."
            },
            {
                "verse": "Ac ne gestamen hoc admiretur quispiam,"
            },
            {
                "verse": "Quo tempus utrunque involutus prodeo,"
            },
            {
                "verse": "Navigatione is me non semper prospera"
            },
            {
                "verse": "Usum intelligat, factoque norit maris"
            },
            {
                "verse": "Impetu, ut misero de vento statim caput"
            },
            {
                "verse": "Condoluerit, qui dolor omnis vehemens licet"
            },
            {
                "verse": "Vestro congressu sic nunc lenitur tamen,"
            },
            {
                "verse": "Sedulitatis ut pigeat minus me meae."
            },
            {
                "verse": "Vos rursus adventus ne mei taedeat"
            },
            {
                "verse": "Faxo, omnibusque, ut potero, curabo modis,"
            },
            {
                "verse": "Ut salvum me advenisse gratulemini."
            },
            {
                "verse": "Sed o per deos oro, vobis Iuppiter"
            },
            {
                "verse": "Si eligendi potestatem concesserit,"
            },
            {
                "verse": "Ut quicquid quis dixerit, id paratum fiet,"
            },
            {
                "verse": "Quae nam tandem vestram esse .....io?"
            },
            {
                "verse": "Statis; at etenim tacentibus vobis mihi"
            },
            {
                "verse": "Omnem rem ordine iam nunc ariolari libet,"
            },
            {
                "verse": "Nempe vos quibus haec largo sinu difluit"
            },
            {
                "verse": "Lacerna, et nitidis unguentis humet caput,"
            },
            {
                "verse": "Reginas in concubinatum, credo, dari"
            },
            {
                "verse": "Postulabitis, aut pueros forte ingenuos."
            },
            {
                "verse": "Ad rem vero si fuerit quis paulo avidior,"
            },
            {
                "verse": "Auri montes quos condat, continuo petet,"
            },
            {
                "verse": "Formam alius, vires alius, vel prudentiam,"
            },
            {
                "verse": "Senectam nemo, aut morbos, famemve expetet,"
            },
            {
                "verse": "Aberret prorsus cunctis ni ille sensibus;"
            },
            {
                "verse": "Verum longe maiora, et quae in vestram sient"
            },
            {
                "verse": "Rem magis apporto, spectatores optumi,"
            },
            {
                "verse": "Devictam auspiciis scilicet iam Caesaris"
            },
            {
                "verse": "Africam, et rursus maria infecta sanguine"
            },
            {
                "verse": "Punico, et Neptuni late sparsum gregem,"
            },
            {
                "verse": "Oras aequoris se se abdidisse in ultimas,"
            },
            {
                "verse": "Hoc animis aequis si ut par est perpenditis,"
            },
            {
                "verse": "Et quam erga Italiam se se illa tellus habeat,"
            },
            {
                "verse": "Quamque nunc vobis pugnandum esset cominus,"
            },
            {
                "verse": "Quod ignorare .........em arbitror,"
            },
            {
                "verse": "Profecto hinc vobis constitutas opes,"
            },
            {
                "verse": "Hinc partam tranquillitatem, hinc otio locum"
            },
            {
                "verse": "Factum, et deliciis, dubio cernetis procul."
            },
            {
                "verse": "Ergo illum curru mox sublimem candido"
            },
            {
                "verse": "Cernetis sacra laetum incedentem via,"
            },
            {
                "verse": "Onustosque ipsos Reges catenis trahi,"
            },
            {
                "verse": "Quorum dein spoliis ornentur sacra."
            },
            {
                "verse": "Interea omnes vos ob tam laeta nuntia,"
            },
            {
                "verse": "Et magnum imperio huic vestro decus additum,"
            },
            {
                "verse": "Ad ludos frequentes convenire par est."
            },
            {
                "verse": "Et quam Di omnes approbarunt victoriam"
            },
            {
                "verse": "Laetitiis, vultu, plausu atque animo prosequi,"
            },
            {
                "verse": "Deamque ut sit perpetuo Caesaris comes"
            },
            {
                "verse": "Noctes et dies votis precari omnibus."
            },
            {
                "verse": "Sed eccum foras exit, qui ornatu scenico"
            },
            {
                "verse": "Pulchram iam vobis aliquam afferat fabulam,"
            },
            {
                "verse": "Silentium nam facere omnes sibi imperat."
            },
            {
                "verse": "Ego multa quae dicenda mihi supererant,"
            },
            {
                "verse": "Peracta memor mox fabella, prosequar."
            }
        ],
        [
            {
                "verse": "Pone metum, mea Roma graves iam pone querelas,"
            },
            {
                "verse": "Coerulus en adsum Tybris, non gurgite saevo"
            },
            {
                "verse": "Assurgens campis, aut cinctam fluctibus Urbem"
            },
            {
                "verse": "Invadens, tumidos amnes glomerantibus austris,"
            },
            {
                "verse": "Candida connubii portans sed vincula sancti,"
            },
            {
                "verse": "Quo Romana iterum caelo se gloria tollat,"
            },
            {
                "verse": "Caesaridumque domus priscos instauret honores."
            },
            {
                "verse": "Pone metum mea Roma, graves iam pone querelas."
            },
            {
                "verse": "Alma Venus, quae cara tui spes sanguinis una"
            },
            {
                "verse": "Restat adhuc, florentem annis ne despice Iuliam."
            },
            {
                "verse": "Et Phrygio qualis comsit se laeta marito"
            },
            {
                "verse": "Argivos solvens Helene de litore puppim,"
            },
            {
                "verse": "Talis pulchra suo iungat se Iulia Iulo."
            },
            {
                "verse": "Pone metum, mea Roma, graves iam pone querelas."
            },
            {
                "verse": "Ipse ego qua nostris urgentur pinguia risis"
            },
            {
                "verse": "Culta, crocum, violasque feram, mollesque hyacinthos,"
            },
            {
                "verse": "Et loti epoto surgentia gramina rore."
            },
            {
                "verse": "Tu modo cum socii languescent gaudia lecti,"
            },
            {
                "verse": "Et fuerit Veneris tandem satiata cupido,"
            },
            {
                "verse": "Rura pete, et gratum Nymphis ne temne laborem."
            },
            {
                "verse": "Pone metum, mea Roma, graves iam pone querelas."
            },
            {
                "verse": "Laeta tibi comitum series effusa per agros"
            },
            {
                "verse": "Serta parat, mollique caput percincta hyacintho"
            },
            {
                "verse": "Cunctatem his dudum compellat vocibus ultro,"
            },
            {
                "verse": "Vesper abit, tu vise pios, age, Iulia, coetus,"
            },
            {
                "verse": "Is tibi nam coniux est, quem inertia tardet"
            },
            {
                "verse": "Haec ducta in multam rorantia pocula noctem."
            }
        ],
        [
            {
                "verse": "Romani colles, et flavae Tybridis undae,"
            },
            {
                "verse": "Pinguia quae obliquo finditis arva pede,"
            },
            {
                "verse": "Vosque impulsa meis olim nemora alta querelis,"
            },
            {
                "verse": "Dum me flava gravi torquet amore Lyce,"
            },
            {
                "verse": "Quantus honor vobis, vobis quae gloria surgit,"
            },
            {
                "verse": "O tibi Tybri pater gaudia quot properant,"
            },
            {
                "verse": "Formosos cum forte greges hac victor Iolas"
            },
            {
                "verse": "Duxerit, et sacro laverit omne pecus."
            }
        ],
        [
            {
                "verse": "Invideat terris quaeris cur lumina Phoebus?"
            },
            {
                "verse": "Faustinae in roseo delitet ille sinu."
            }
        ],
        [
            {
                "verse": "Auctus aquis, rapidoque trahens se gurgite cives"
            },
            {
                "verse": "Terrebat canis Albula vorticibus,"
            },
            {
                "verse": "Et superos moestis obtundens vocibus aras,"
            },
            {
                "verse": "Cingebat sertis Martia Roma novis."
            },
            {
                "verse": "Illam cum tumido arridens Pater almus ab amne,"
            },
            {
                "verse": "Talia sublato pectore dicta dedit."
            },
            {
                "verse": "Pone metum, nec te vesano trade dolori,"
            },
            {
                "verse": "Tuta tibi an Paulo es praeside visa parum?"
            },
            {
                "verse": "Qui potuit Regum toties componere motus,"
            },
            {
                "verse": "Frena idem iniicet fluctibus apta meis."
            }
        ],
        [
            {
                "verse": "Certa Dei hoc soboles recubat sub marmore Christus,"
            },
            {
                "verse": "Quem peperit nullo semine casta parens"
            },
            {
                "verse": "Non te Dictaei fallant mendacia busti,"
            },
            {
                "verse": "Vera Dei terrae sed data membra puta."
            },
            {
                "verse": "Horresco referens, trunco sublatus in alto"
            },
            {
                "verse": "Informis leti damna, crucemque tulit."
            },
            {
                "verse": "Succutitur tellus nigricans, saxa icta resultant,"
            },
            {
                "verse": "Auctoremque suum moesta elementa gemunt."
            },
            {
                "verse": "Nos vero posthac miseri indignemur obire,"
            },
            {
                "verse": "Nos inquam fragilis pars quotacunque luti?"
            }
        ],
        [
            {
                "verse": "Hic est ille olim medica notissimus arte,"
            },
            {
                "verse": "Iuliano Regi magnus Oribasius,"
            },
            {
                "verse": "Qui medicas populatus opes et dicta priorum,"
            },
            {
                "verse": "Qualis apis lecto sedula flore micat."
            }
        ],
        [
            {
                "verse": "Nostra quod Aetiaco solvit de litore classis,"
            },
            {
                "verse": "Turpiter immisso naufraga fune perit."
            },
            {
                "verse": "Non hoc Octavi, rebus elate secundis,"
            },
            {
                "verse": "Virtutis munus duxeris esse tuae."
            },
            {
                "verse": "Ille mihi miserum me me qui surripit ille,"
            },
            {
                "verse": "Perdidit aeratas matre favente rates."
            },
            {
                "verse": "Nimirium Veneris propugnatum sanguine, tardas"
            },
            {
                "verse": "Antoni decuit diripuisse trabes."
            }
        ],
        [
            {
                "verse": "Miratus nullo streperet quod lympha susurro,"
            },
            {
                "verse": "Echo etiam hinc fugit Pan Tegeaeus ait,"
            },
            {
                "verse": "Ut tamen eliciat carae bona murmura Nymphae,"
            },
            {
                "verse": "In sibi subiectas meiere coepit aquas."
            }
        ],
        [
            {
                "verse": "Confectum proprio quisquis mucrone cadaver"
            },
            {
                "verse": "Aspicis, et secti gutturis antra paves,"
            },
            {
                "verse": "Si patriae es cupidus, si libertatis amator,"
            },
            {
                "verse": "Invisa est omnis si tibi barbaries,"
            },
            {
                "verse": "Unum oro, infelix patria ne condar arena,"
            },
            {
                "verse": "Caesareo haec quando est subdita terra iugo."
            },
            {
                "verse": "Nec memores inscribe notas, nomenve Philippi,"
            },
            {
                "verse": "Ampla satis dextra haec mi monumenta dedit."
            }
        ],
        [
            {
                "verse": "Fallaci dominum quod non delusit avena"
            },
            {
                "verse": "Spes anni, et solitas terra ministrat opes,"
            },
            {
                "verse": "Proventuque onerat largo flaventia rura,"
            },
            {
                "verse": "Messis et optatis frugibus horret ager,"
            },
            {
                "verse": "Serta dat haec magnae Cereri formosus Iolas,"
            },
            {
                "verse": "Spicea fert dulces filia parva favos."
            },
            {
                "verse": "Quamprimum torta culmos religarit avena,"
            },
            {
                "verse": "Tinguet odoratos bucula sacra focos."
            },
            {
                "verse": "Adsis magna parens, ventos, pluviasque sonantes"
            },
            {
                "verse": "Pelle procul, votis annue Diva piis."
            }
        ],
        [
            {
                "verse": "Tu qui disiunctas utroque ab litore gentes,"
            },
            {
                "verse": "Et patefacta novis aequora curris aquis,"
            },
            {
                "verse": "Pulchri inhians aliquid, finem iam pone labori,"
            },
            {
                "verse": "Te conspecta semel parva tabella beat."
            }
        ],
        [
            {
                "verse": "Corporis exiguos cura dum cogor in artus,"
            },
            {
                "verse": "Subducto matris lacte miser perii."
            },
            {
                "verse": "Ne tamen et fati nomen vis aspera tollat,"
            },
            {
                "verse": "Dilecti cineres haec canis urna tegit."
            }
        ],
        [
            {
                "verse": "E Bacchi mensis furto mollissima vina"
            },
            {
                "verse": "Musti avidus quondam surpureat Satyrus."
            },
            {
                "verse": "Quem Deus ob meritum forma multavit, et aere"
            },
            {
                "verse": "Inclusum tepidas fundere iussit aquas."
            }
        ],
        [
            {
                "verse": "Caesaris ingluviem fugiens ac vincla Philippi"
            },
            {
                "verse": "Talia magnanimo dicta dolore refert:"
            },
            {
                "verse": "Si fortuna meis potuit conatibus obstans"
            },
            {
                "verse": "Saevitiae vires explicuisse suae,"
            },
            {
                "verse": "At fortem ostendat caedes, ferroque sequutum"
            },
            {
                "verse": "Extrema aeternum fama loquatur anus."
            },
            {
                "verse": "Dixit, et execto curis se gutture solvit,"
            },
            {
                "verse": "Et petiit Stygios nobilis umbra lacus."
            }
        ],
        [
            {
                "verse": "Hic ubi nunc flores tellus fecunda ministat,"
            },
            {
                "verse": "Et picturato gramine ridet ager,"
            },
            {
                "verse": "Formosa nuper pubes excepta taberna"
            },
            {
                "verse": "Captavit somnos, immaduitque mero."
            },
            {
                "verse": "Sic tu, cui parvi custodia credita agelli est,"
            },
            {
                "verse": "Praedatum patrem nude Priape, venis."
            }
        ],
        [
            {
                "verse": "Pasquilli ad saxum faciles concurrite Nymphae,"
            },
            {
                "verse": "Mentula cui vestris usibus apta riget,"
            },
            {
                "verse": "Quae non ramorum possit frondente corona,"
            },
            {
                "verse": "Tota nec obtenta delituisse manu."
            },
            {
                "verse": "Vos igitur properate nurus, properate puellae,"
            },
            {
                "verse": "Eventus sunt haec non mala signa boni."
            }
        ],
        [
            {
                "verse": "Lenta quod umbrosam vitis Peneida laurum"
            },
            {
                "verse": "Implicat, et sacro stipite nixa viret,"
            },
            {
                "verse": "Noli admirari, Phoebo haec concordia grata est,"
            },
            {
                "verse": "Non fratri Daphnen invidet ille suam."
            },
            {
                "verse": "Mox erit egregio properans cum carmine pastor"
            },
            {
                "verse": "Decerpat fructus dulcis Iacche tuos:"
            },
            {
                "verse": "Et gemina excitus secum meditetur in umbra,"
            },
            {
                "verse": "Agrestes possit quod tenuisse Deas."
            }
        ],
        [
            {
                "verse": "Expulsos quamvis silvis horrentibus apros"
            },
            {
                "verse": "Proturbes firma firmus et ipse manu,"
            },
            {
                "verse": "Et tua iam fulvos affectet dextra leones,"
            },
            {
                "verse": "Magnaque sit lyncas vincere desidia;"
            },
            {
                "verse": "Sunt tamen Herculeae superes queis fortia clavae"
            },
            {
                "verse": "Facta, Erymanteis anteferenda feris;"
            },
            {
                "verse": "Nam mihi si lites pridem quas intulit audax"
            },
            {
                "verse": "Monstrum hominis, certa demserit unus ope;"
            },
            {
                "verse": "Fortunae, fatique olim celebrabere victor,"
            },
            {
                "verse": "Et parient rarum mox tibi saecla decus."
            }
        ],
        [
            {
                "verse": "Inclusis tingui nuper Sol aureus undis"
            },
            {
                "verse": "Decrerat spreto Doridos obsequio,"
            },
            {
                "verse": "Cum pictum ambustis cernens Phaetonta quadrigis"
            },
            {
                "verse": "Horruit, optatos deseruitque lacus."
            }
        ],
        [
            {
                "verse": "Pulchra iocis, uda Cypris dum sede quiescit"
            },
            {
                "verse": "Hac vobis inquit exitus unus erit,"
            },
            {
                "verse": "Quem mox connexis Charites clausere lacertis,"
            },
            {
                "verse": "Ne Venerem comites deseruisse queant."
            }
        ],
        [
            {
                "verse": "Hac olim assuerant Charites se se effundere porta,"
            },
            {
                "verse": "Cypria dum nitidis membra foveret aquis."
            },
            {
                "verse": "Nunc tantum picto retinet vestigia muro,"
            },
            {
                "verse": "Ne Dominam possint deperuisse Deae."
            }
        ],
        [
            {
                "verse": "Undosa ut nullis pateant haec limina curis,"
            },
            {
                "verse": "Ante fores Tytii poena cruenta monet,"
            },
            {
                "verse": "Aut igitur tristis cedat tibi pectore moeror,"
            },
            {
                "verse": "Ingressum aut noris te prohibente Dea."
            }
        ],
        [
            {
                "verse": "Proluit alterno Nereus qua litora fluctu,"
            },
            {
                "verse": "Gallicaque Oceano regna superba sonant,"
            },
            {
                "verse": "Emensus Morinum fines Farnesius orbis"
            },
            {
                "verse": "Spectabat ridens aequora vasta sui,"
            },
            {
                "verse": "Cum iuvenem his senior compellat vocibus ultro,"
            },
            {
                "verse": "Divino retegens fata verenda sono."
            },
            {
                "verse": "Haec tibi, magne hospes, spumabunt caerula canis"
            },
            {
                "verse": "Fluctibus, et famulas hoc mare volvet aquas;"
            },
            {
                "verse": "Cum rerum ingentes solus tracta ris habenas,"
            },
            {
                "verse": "Tam bene coniuncto quas moderaris Avo."
            },
            {
                "verse": "Dixit, et innumeras fudit per litora conchas,"
            },
            {
                "verse": "Crescentem debent quae sibi dona Iovem."
            }
        ],
        [
            {
                "verse": "Venandi abductus cura Farnesius urbem"
            },
            {
                "verse": "Quod posset saevis posthabuisse feris,"
            },
            {
                "verse": "Ante Iovis solium questa est Tritonia Phebe,"
            },
            {
                "verse": "Incurans puero quod foret una comes,"
            },
            {
                "verse": "Cum pater, immo inquit studiis communibus omnes,"
            },
            {
                "verse": "Tam caro capiti nos vigilare decet."
            },
            {
                "verse": "Terrarum fasces merito cui fata reservant,"
            },
            {
                "verse": "Et quae nunc magno sceptra tenentur Avo."
            }
        ],
        [
            {
                "verse": "Sperne Paphon, patriasque simul iam desere myrtos,"
            },
            {
                "verse": "Et properes concha Cypria vecta tua."
            },
            {
                "verse": "Hic tibi non ullae turbabunt gaudia curae,"
            },
            {
                "verse": "Nec saevo irrumpet dente timendus aper."
            },
            {
                "verse": "Quare age lactentes profer Dea blanda papillas,"
            },
            {
                "verse": "Neu pigeat vitreis ponere membra vadis."
            },
            {
                "verse": "Hac poteris crines unda perfusa decoros"
            },
            {
                "verse": "Urere caelestes vel face nuda Deos."
            }
        ],
        [
            {
                "verse": "Quisquis molle pecus vicina ad flumina potum"
            },
            {
                "verse": "Pastor agis, curas lanigerosve greges,"
            },
            {
                "verse": "Quae viridi cernis surgentia lilia campo,"
            },
            {
                "verse": "Absenti noris munera vota Deo."
            },
            {
                "verse": "Et procul hinc avidos tondent dum gramina morsus"
            },
            {
                "verse": "Arce oro, aut alia iusseris ire via."
            },
            {
                "verse": "Et mecum impubis veneratus gramina silvae,"
            },
            {
                "verse": "Talia non tacito carmine dicta refer."
            },
            {
                "verse": "Huc ades o magnis quisquis tu Regibus orte es,"
            },
            {
                "verse": "Et dextro properes ad tua dona pede."
            }
        ],
        [
            {
                "verse": "Terra parens gremio facilis complectere Iolam,"
            },
            {
                "verse": "Pro quibus excoluit te memor officiis;"
            },
            {
                "verse": "Nam tibi saepe oleae vivaces ordine plantas,"
            },
            {
                "verse": "Et facili posuit robora dura manu."
            },
            {
                "verse": "Dumque solo fluvium varios inducit in usus,"
            },
            {
                "verse": "Nunc pomo facta es commoda, nunc oleri."
            },
            {
                "verse": "Ergo senem complexa cirum fac molliter illi"
            },
            {
                "verse": "Ossa inter florum germina mixta cubent."
            }
        ],
        [
            {
                "verse": "Qui poteram teneris curam exhibuisse puellis,"
            },
            {
                "verse": "Contegor hoc parvo Lamprocomus tumulo."
            },
            {
                "verse": "Latratu Domini curas solabar et ore,"
            },
            {
                "verse": "Nil tamen hia Orci segnior ira fuit."
            }
        ],
        [
            {
                "verse": "Quod patefacta fori species augusta resurgit,"
            },
            {
                "verse": "Et cultu splendent marmora prisca novo,"
            },
            {
                "verse": "Muneris omne tui est, Urbis spes certa latinae,"
            },
            {
                "verse": "Quo sine vel Pauli sceptra minora forent."
            },
            {
                "verse": "Sume animos, tibi Roma situ nitet alta repulso,"
            },
            {
                "verse": "Et debent patriae iam tibi saxa tuae."
            }
        ],
        [
            {
                "verse": "Nina polo immodicos terius ut temperet aestus,"
            },
            {
                "verse": "Et cognata regat sidera, culta nitet."
            },
            {
                "verse": "Enectam pueri insidiis, et fraude petitam"
            },
            {
                "verse": "Iuppiter in gyro collocat aetherio."
            },
            {
                "verse": "Vos Divum acceptam mensis celebrate Poetae,"
            },
            {
                "verse": "Dignior est vestris nulla Catella choris."
            }
        ],
        [
            {
                "verse": "Formicae aeternum pereat ne forte Catellae"
            },
            {
                "verse": "Nomen, et infletis manibus umbra volet,"
            },
            {
                "verse": "Extinctam dominus moerens hac condidit urna,"
            },
            {
                "verse": "Cetera in Elysio condita sunt nemore."
            }
        ],
        [
            {
                "verse": "Ut tibi praescriptos trascendat gloria fines,"
            },
            {
                "verse": "Et cedant laudi saecula prisca tuae,"
            },
            {
                "verse": "Haec te terra manet nulli tentata priorum,"
            },
            {
                "verse": "Orbis Alexandro non satis esse solet."
            }
        ],
        [
            {
                "verse": "Qua tandem miserum te in urbe reris,"
            },
            {
                "verse": "Cursi vivere? qui tuis Camoenis"
            },
            {
                "verse": "Insulsis fateor, nimisque ineptis,"
            },
            {
                "verse": "Dum res Itala fluctibus laborat"
            },
            {
                "verse": "Bellorum assiduis, parum modeste"
            },
            {
                "verse": "Quaesitum iveris ingeni pudendam"
            },
            {
                "verse": "Laudem, qua stolidos tibi favere"
            },
            {
                "verse": "Belgas nescio quos miselle, cogas."
            },
            {
                "verse": "Ten fatis decuit, malum, sinistris"
            },
            {
                "verse": "Probis flentibus omnibus bonisque"
            },
            {
                "verse": "Ridere, et solita loquacitate"
            },
            {
                "verse": "Cygnis obstrepere anserem canoris?"
            },
            {
                "verse": "Facesse hinc potius procul maligne,"
            },
            {
                "verse": "Tu cum moribus his, nec eleganti"
            },
            {
                "verse": "Versu, nec placida eloquutione"
            },
            {
                "verse": "Ten quisquam putet esse diligendum,"
            },
            {
                "verse": "Aut sana satis eruditione?"
            },
            {
                "verse": "O saeclum insipiens et infacetum!"
            }
        ],
        [
            {
                "verse": "Quod non inductae praestabant fontibus undae,"
            },
            {
                "verse": "Frigida cum sitiens flumina poscit humus,"
            },
            {
                "verse": "Nec matutinis demissus roribus imber,"
            },
            {
                "verse": "Arida nec pluvius qui novet arva liquor,"
            },
            {
                "verse": "Hoc ego cum superos peterem, votisque vocarem."
            },
            {
                "verse": "Nominis effecit largius aura tui."
            },
            {
                "verse": "In ventrem excrescens subito nam semine fetus,"
            },
            {
                "verse": "Qui mensas oneret, prodiit ecce, tuas."
            },
            {
                "verse": "Quid non iure igitur de te speremus Alexi,"
            },
            {
                "verse": "Ipsa tuo pendent tempora si arbitrio?"
            }
        ],
        [
            {
                "verse": "Versus in ..... faciem Pasquillus obibat"
            },
            {
                "verse": "Ipse suum forma sub meliore diem."
            },
            {
                "verse": "Nescio qua subito motus cum mente, Priapus"
            },
            {
                "verse": "Induit is vultus, membraque tenta Dei."
            },
            {
                "verse": "Avertere oculos statim matrona pudicos,"
            },
            {
                "verse": "Virgoque purpureas tincta pudore genas."
            },
            {
                "verse": "Hunc tamen aspiciens quaedam non rustica limis"
            },
            {
                "verse": "Luminibus tales edidit ore sonos."
            },
            {
                "verse": "Tractanti ad digitum dura haec si forte resistat,"
            },
            {
                "verse": "Nos pater eventu saepe revise bono."
            }
        ],
        [
            {
                "verse": "Capreolum spreto matris dum lacte vagatur,"
            },
            {
                "verse": "Venantum subitas nec timet insidias,"
            },
            {
                "verse": "Exceptum laqueis quondam, nunc paupere mensa"
            },
            {
                "verse": "Assuetum oblatas pone venire dapes,"
            },
            {
                "verse": "Mittit Alexander, pridem tibi deditus Idmon,"
            },
            {
                "verse": "Crescentem larga tu tibi pasce manu."
            }
        ],
        [
            {
                "verse": "Quod pelago aequarit tumidarum flumina aquarum"
            },
            {
                "verse": "Tybris, et obsessa fluxerit urbe minax,"
            },
            {
                "verse": "Ne desponde animum clemens, dant omnia laeta"
            },
            {
                "verse": "Haec tibi caeruleis stagna refusa vadis."
            },
            {
                "verse": "Sic tua non capient olim te Regna, sed ingens"
            },
            {
                "verse": "Oceani aequabis finibus Imperium."
            }
        ],
        [
            {
                "verse": "Ferrea rostra olim pressis erepta carinis,"
            },
            {
                "verse": "Quae Nili fractas testificamur opes,"
            },
            {
                "verse": "Ecce apibus parcis pingues praepandimus aulas,"
            },
            {
                "verse": "Congestum redolent, quis putet? aera Thymum."
            },
            {
                "verse": "Caesaris haec ingens laus est, quo praeside pacis,"
            },
            {
                "verse": "Iucundos fructus arma inimica ferunt."
            }
        ],
        [
            {
                "verse": "Accipe decoctas Umbris tibi solibus uvas,"
            },
            {
                "verse": "Farctaque virginea bina canistra manu."
            },
            {
                "verse": "Servatasque tuos paulatim confice in usus,"
            },
            {
                "verse": "Ora ferens dum nos tristia visit hiems."
            },
            {
                "verse": "Maffeique memor venientem dicito in annum"
            },
            {
                "verse": "Impleat haec pingues vitis amoena lacus."
            },
            {
                "verse": "Sic tibi languenti decedat corpore pallor"
            },
            {
                "verse": "Buxeus, et salvum iam mea dona petant."
            }
        ],
        [
            {
                "verse": "Immissus Marium quondam qui carcere Cimber"
            },
            {
                "verse": "Sterneret, invisum confoderetque latus,"
            },
            {
                "verse": "Obstupuit sacra perculsus imagine miles"
            },
            {
                "verse": "Confestim, invitas abstinuitque manus."
            },
            {
                "verse": "Plus uno hoc vincis Ductor nunc optime victo,"
            },
            {
                "verse": "Quam tua cum Cimbrum frangeret hasta minas."
            },
            {
                "verse": "Scilicet et superos flexit tua maxima virtus,"
            },
            {
                "verse": "Et fatis vultus plus potuere tui."
            }
        ],
        [
            {
                "verse": "Dum Tybrim vinclis innaret Claelia ruptis,"
            },
            {
                "verse": "Haec fertur mediis dicta dedisse vadis."
            },
            {
                "verse": "Este boni, et si qua est pietas, vos parcite fluctus,"
            },
            {
                "verse": "Quos maiora meis viribus ausa seco."
            },
            {
                "verse": "Quae tamen ut peream, moriens iam sidera adibo,"
            },
            {
                "verse": "Aeternum et vestrum mors mea crimen erit."
            },
            {
                "verse": "Quid non virgineus potuit pudor? unda receptus"
            },
            {
                "verse": "Ipsa Dea tutos non renuente dedit."
            }
        ],
        [
            {
                "verse": "In miseros stringis cives quid Spartace ferrum,"
            },
            {
                "verse": "Uno si cuncti cum Cicerone cadunt?"
            },
            {
                "verse": "Si satis, Antoni, Pharios quod viceris ausus,"
            },
            {
                "verse": "Quodque tuum exhorrent rostra, forumque scelus."
            },
            {
                "verse": "Excisa tamen hac frustra furis improbe lingua,"
            },
            {
                "verse": "Cuius te aeternum fulmina missa petent."
            }
        ],
        [
            {
                "verse": "Tarpeiae probrum sileas iam fama puellae,"
            },
            {
                "verse": "Non poterat facto nobiliore tegi."
            }
        ],
        [
            {
                "verse": "Quod fortuna tuis toties conatibus obstet,"
            },
            {
                "verse": "Et sit visa hosti saepe favere tuo,"
            },
            {
                "verse": "Iccirco id factum est, ut cum te vicerit ille,"
            },
            {
                "verse": "Quem te quod vincat suppuduisse decet."
            },
            {
                "verse": "Ipsius hoc Divae totum sit muneris, at tu"
            },
            {
                "verse": "Qui propria splendes Rex bone, fultus ope,"
            },
            {
                "verse": "Ne demitte animum, sed contra audentior ito,"
            },
            {
                "verse": "Virtuti lassas iam dabit illa manus."
            }
        ],
        [
            {
                "verse": "Qua tibi surgentes arcus, pictaeque columnae"
            },
            {
                "verse": "Publica testantur gaudia, magne Pater,"
            },
            {
                "verse": "Aequabunt olim caelo se immania saxa,"
            },
            {
                "verse": "Nobile Pyramidum quis sileatur opus,"
            },
            {
                "verse": "Consignata notis aeternum grandibus, ut sit"
            },
            {
                "verse": "Unde sibi reges post documenta petant."
            }
        ],
        [
            {
                "verse": "Terrarum brevibus maculis tibi ....ras"
            },
            {
                "verse": "Format Alexander, quo ti......."
            },
            {
                "verse": "Hoc quodcunque globi spectas, quam maxima terra est,"
            },
            {
                "verse": "Farnesi sceptris serviet omne tuis."
            },
            {
                "verse": "Descripsit radio tibi nunc quod Vulpius, ut iam"
            },
            {
                "verse": "Incipias gentes noscere velle tuas."
            }
        ],
        [
            {
                "verse": "Quem tu magne puer summis virtutibus orbem"
            },
            {
                "verse": "Erigis, et fesso iam moderaris Avo,"
            },
            {
                "verse": "Angusto inclusit gyro tibi Vulpius, ut mox"
            },
            {
                "verse": "Affectes caelo, sideribusque viam."
            }
        ],
        [
            {
                "verse": "Victor Alexander sumtis dum fulminat armis,"
            },
            {
                "verse": "Angusto ingemuit se nimis orbe premi."
            },
            {
                "verse": "Quam melius hoc tu, cuius iam sceptra veretur,"
            },
            {
                "verse": "Hic radii quicquid Vulpius ambit ope."
            }
        ],
        [
            {
                "verse": "Imperio attingas orbis quo, Maxime, punctum,"
            },
            {
                "verse": "Haec ignota tuis fascibus ora dabit."
            }
        ],
        [
            {
                "verse": "Fulcis, Alexander, quem nunc virtutibus orbem,"
            },
            {
                "verse": "Descripsit radio Vulpius atque manu,"
            },
            {
                "verse": "Ut cum fa..... terras compleveris omnes,"
            },
            {
                "verse": "Tunc ca........ deribusque viam."
            }
        ],
        [
            {
                "verse": "Dum Paulo Perusina manus plebs tendit inermes,"
            },
            {
                "verse": "Et rogat admissum fraude carere scelus,"
            },
            {
                "verse": "Ingemit, et solio vinctos miseratus ab alto,"
            },
            {
                "verse": "Talia Romanus protulit orsa Pater:"
            },
            {
                "verse": "Vivite, vicisse ut levis est vos gloria, victis"
            },
            {
                "verse": "Parcere sic non est gloria nostra levis."
            },
            {
                "verse": "Quod duce te horrentem fuerit contemnere molem,"
            },
            {
                "verse": "Et quas excindant vix manus ulla fores;"
            },
            {
                "verse": "Quod furiarum ora, et succensas sulphure taedas"
            },
            {
                "verse": "In me unum audaci pectore dispulerim,"
            },
            {
                "verse": "Te vereor, virgo, silvae quae laeta per huius"
            },
            {
                "verse": "Illaeso ingrederis avia caeca pede."
            },
            {
                "verse": "Muneris omne tui est, certo quod robore firmor,"
            },
            {
                "verse": "Mens mea nec tantis concidit icta malis."
            },
            {
                "verse": "Tempus erit positis cum te venerabimur aris,"
            },
            {
                "verse": "Nunc tantum posti florida serta damus."
            },
            {
                "verse": "Hunc ferri stridorem inter, et iniqua furentum"
            },
            {
                "verse": "Verbera, te dignos tu mihi praebe animos."
            }
        ],
        [
            {
                "verse": "Ultorem celebrat pubes dum Romula Martem,"
            },
            {
                "verse": "Laetaque Gradivi personat arma sui,"
            },
            {
                "verse": "Spectandi studio terris allapsa Dione,"
            },
            {
                "verse": "Nota sibi Aeneadum protinus arva petit,"
            },
            {
                "verse": "Formososque Annae se se transformat in artus,"
            },
            {
                "verse": "Atque ementitis vultibus alta sedet."
            },
            {
                "verse": "Contingi humano non quae se lumine vitet,"
            },
            {
                "verse": "Sed Marti ut placeat sic mage pulchra suo."
            },
            {
                "verse": "Iure igitur mortale genus te suspicit unam,"
            },
            {
                "verse": "Urere caelestes quae potes, Anna, Deos."
            }
        ],
        [
            {
                "verse": "Hic si contingi sinant se Numina claro"
            },
            {
                "verse": "Lumine, nec radios vis premat ulla suos,"
            },
            {
                "verse": "Immixtas Satyris Nymphas spectare licebit"
            },
            {
                "verse": "Ducere lascivos ante sepulchra choros."
            },
            {
                "verse": "Quin etiam tanto si nos dignetur honore,"
            },
            {
                "verse": "Musarum dulces haec dabit urna sonos."
            },
            {
                "verse": "At choreis alii tumulum, cantuque frequentent,"
            },
            {
                "verse": "Aeternum lacrymis nos maduisse iuvet;"
            },
            {
                "verse": "Nam tecum Veneres omnes periere, leporque,"
            },
            {
                "verse": "Et Grai fuerat quicquid in urbe salis."
            }
        ],
        [
            {
                "verse": "Aspectans Ledae pictos Saturnia vultus,"
            },
            {
                "verse": "Et tectum pluma delituisse Iovem,"
            },
            {
                "verse": "Te ne ego! ut ipsa meos violes sic perfida amores?"
            },
            {
                "verse": "Idque feras tacitum? dixit, et erubuit."
            }
        ],
        [
            {
                "verse": "Spectabat rapido tumefactum gurgite Tybrim,"
            },
            {
                "verse": "Magnanimo has voces cum dedit ore leo."
            },
            {
                "verse": "Currite mutatis auro vaga flumina lymphis,"
            },
            {
                "verse": "Perpetua ut possim fundere dona manu."
            }
        ],
        [
            {
                "verse": "Magna parens, quacunque pates mortalibus aegris,"
            },
            {
                "verse": "Uni iam toties facta noverca mihi,"
            },
            {
                "verse": "Tu fesso, exiguam capiunt dum membra quietem,"
            },
            {
                "verse": "Sis facilis, nato si Iove digna precor."
            },
            {
                "verse": "Mox operi accingar, superet quodcunque laborum,"
            },
            {
                "verse": "Quando alia ad caelum non datur ire via."
            }
        ],
        [
            {
                "verse": "O te praecipitem, miser"
            },
            {
                "verse": "Angit quis fatuus iam nimium dolor,"
            },
            {
                "verse": "Aut quae te furiae premunt,"
            },
            {
                "verse": "Perfractis toties viribus impotens!"
            },
            {
                "verse": "Bello ut denuo provoces,"
            },
            {
                "verse": "Astrorum memorem, ac fulminis alitem?"
            },
            {
                "verse": "Cuius saucius unguibus,"
            },
            {
                "verse": "Vix tandem laqueis eximis indecens."
            },
            {
                "verse": "Rostrum nuper, et irritis"
            },
            {
                "verse": "Imples, quod decuit, questibus aethera."
            },
            {
                "verse": "Proh nunc omine quam malo,"
            },
            {
                "verse": "Intermissa modo bella iterum moves."
            },
            {
                "verse": "Nempe id scilicet asperum"
            },
            {
                "verse": "Est visum tibi, quod sensibus integris;"
            },
            {
                "verse": "Sed feras tacitum hoc licet,"
            },
            {
                "verse": "Dudum perfruerere, et patrii ingenii"
            },
            {
                "verse": "Oblitus, variam Deam"
            },
            {
                "verse": "Horreres Nemesim, atque instabilem rotam."
            },
            {
                "verse": "O quam mox cupies greges"
            },
            {
                "verse": "Inter versicolores cavea in levi,"
            },
            {
                "verse": "Obscenasque simul dapes"
            },
            {
                "verse": "Exegisse diem inglorius ultimum!"
            },
            {
                "verse": "Sparges cum sola sanguine,"
            },
            {
                "verse": "Atroque hoc adipali icore alites"
            },
            {
                "verse": "Pasces, ludibrium quibus"
            },
            {
                "verse": "Differre amplius est et scelus, et nefas."
            }
        ],
        [
            {
                "verse": "Hic mihi si ductis contingat sortibus urna,"
            },
            {
                "verse": "Largius assuetas exhilarare dapes;"
            },
            {
                "verse": "Seu lacte id fuerit, dulcive abdomine porcae,"
            },
            {
                "verse": "Praepingui pastu seu magis altilium;"
            },
            {
                "verse": "Ipse tibi testem tanti mox muneris aram,"
            },
            {
                "verse": "O Praenestina quae Dea rupe sedes,"
            },
            {
                "verse": "Instituam, et variis obtentis limina sertis,"
            },
            {
                "verse": "Parva licet, puris dona feram manibus."
            },
            {
                "verse": "Tu bona sis, facilisque meis illabere votis,"
            },
            {
                "verse": "Meque tuis tandem ludere parce iocis."
            }
        ],
        [
            {
                "verse": "Aggere quod rupto Tybris dum permeat urbem"
            },
            {
                "verse": "Intactam Cursi liquerit amne domum,"
            },
            {
                "verse": "In promtu caussa est, ipsis vel cognita saxis,"
            },
            {
                "verse": "Ipsa etiam versus horruit unda tuos."
            }
        ],
        [
            {
                "verse": "Palma tua est merito, tuaque est Rodulphe corona,"
            },
            {
                "verse": "Nam tibi pro scopulis Cursius unus erit."
            }
        ],
        [
            {
                "verse": "Quod te Quercus alat silvarum gloria Cursi,"
            },
            {
                "verse": "Hic tibi setigero est cum sue partus honos."
            }
        ],
        [
            {
                "verse": "Auctus aquis Tybris, solitoque rapacior, urbem"
            },
            {
                "verse": "Terrebat miris per loca quaeque modis."
            },
            {
                "verse": "Pulchra puellares inter cum Iulia coetus"
            },
            {
                "verse": "Irati ad ripas substitit una Dei."
            },
            {
                "verse": "Nec mora compositis subsidit fluctibus amnis,"
            },
            {
                "verse": "Ac stagno propior, persimilisque fluit."
            },
            {
                "verse": "Iulia, luminibus quis non capietur ab istis,"
            },
            {
                "verse": "Si nequeunt oculos flumina ferre tuos?"
            }
        ],
        [
            {
                "verse": "Excisam saxo, tenui qua perstrepit unda"
            },
            {
                "verse": "Rivulus, aspectans Cyprisa Pallas ait."
            },
            {
                "verse": "Iure tibi formae primi debentur honores,"
            },
            {
                "verse": "Quae lapis, et somno vincere victa potes."
            }
        ],
        [
            {
                "verse": "Alma parens, altrixque hominum, genitrisque ferarum"
            },
            {
                "verse": "Uni iam toties facta noverca mihi,"
            },
            {
                "verse": "Defessum emenso iam iam sub fine laborum"
            },
            {
                "verse": "Accipe, meque odiis exaturata iuva."
            },
            {
                "verse": "Mox extrema sequar, superet quodcunque pericli,"
            },
            {
                "verse": "Quando alia ad caelum non datur ire via."
            }
        ],
        [
            {
                "verse": "Limpidulo flavum mutet quo gurgite Tybrim,"
            },
            {
                "verse": "Seque nova Nais laeta receptet aqua,"
            },
            {
                "verse": "Undosam struxit procurvo pumice sedem"
            },
            {
                "verse": "Guidus, et hinc curas iussit abesse graves."
            },
            {
                "verse": "At tu, cui sacri est custodia credita fontis,"
            },
            {
                "verse": "Imperturbatos hos rege Diva lacus."
            }
        ],
        [
            {
                "verse": "Spectat Agonales nuper dum Paulus Ephebos,"
            },
            {
                "verse": "Percurritque animo saecula prisca senex,"
            },
            {
                "verse": "Ingemuit, iustosque inquit Solymane triumphos"
            },
            {
                "verse": "Quid differs votis ultima cura meis."
            },
            {
                "verse": "Iamdudum veros ardet mens cernere currus,"
            },
            {
                "verse": "Collectam ex longo tu mihi deme sitim."
            }
        ],
        [
            {
                "verse": "Iuppiter aeterno felix dominatur Olympo,"
            },
            {
                "verse": "Farnesi sceptris terra recepta nitet."
            }
        ],
        [
            {
                "verse": "Aurea quae quondam fueras, modo ferrea Roma,"
            },
            {
                "verse": "Aurea nunc Paulo es sub duce facta iterum."
            }
        ],
        [
            {
                "verse": "Pinxit, Alexander, terrarum Euphosynus oras,"
            },
            {
                "verse": "Omnis quo pateat terra sub ora tibi."
            },
            {
                "verse": "Imperio attigeris cuius cum, maxime, punctum,"
            },
            {
                "verse": "Nulla, rogat, tanti pars vacet orbis ope."
            }
        ],
        [
            {
                "verse": "Lilia, et os longo contextos ordine flores"
            },
            {
                "verse": "Miltiadis virgo composuere manus,"
            },
            {
                "verse": "Unde tibi nexis intendat torquibus aras,"
            },
            {
                "verse": "Et reddat sanctis annua tura focis."
            },
            {
                "verse": "Tu quae in honore tuo supplex, et puriter egit,"
            },
            {
                "verse": "Accipe, neve aliis esse minora puta."
            },
            {
                "verse": "Pro quibus ut prolem serves rogat ille paratam,"
            },
            {
                "verse": "Quae tibi nunc vacua est sola relicta domo."
            }
        ],
        [
            {
                "verse": "Dum lini segetem nocturna ad lumina purgo,"
            },
            {
                "verse": "Et iuvat hinc molles atteruisse manus,"
            },
            {
                "verse": "Paulatim incipiunt longae procedere noctes,"
            },
            {
                "verse": "Et dulces somnos tardior hora ciet."
            },
            {
                "verse": "Tum mihi post septem obrepas, si forte sopore"
            },
            {
                "verse": "Assuetum mater fessa remittat opus."
            },
            {
                "verse": "Huc ego quae dudum Lycida intemerata reservo"
            },
            {
                "verse": "Oscula, nec fratri cognita, mille feram."
            },
            {
                "verse": "Tantum vix teneris illidens gramina plantis"
            },
            {
                "verse": "Disce pedem nullo tu mihi ferre sono."
            }
        ],
        [
            {
                "verse": "Ebria cui studium est primo cum lumine solis"
            },
            {
                "verse": "Collectam tenui pellere rore sitim,"
            },
            {
                "verse": "Ramorum densis latitas quae garrula in umbris,"
            },
            {
                "verse": "Arbuta stridenti rumpere docta sono,"
            },
            {
                "verse": "Naiadum, Dryadumque comes, sola arbitra Musae"
            },
            {
                "verse": "Silvestris, Panos aemula montivagi,"
            },
            {
                "verse": "Sub platano umbrosa proiectum carmine Thyrsim"
            },
            {
                "verse": "Falle novo, assuetis tu mihi parce sonis,"
            },
            {
                "verse": "Protinus ut fesso longa regione viarum"
            },
            {
                "verse": "Irriget optatus languida membra sopor."
            }
        ],
        [
            {
                "verse": "Messorem flavis iam iam qui inducere aristis"
            },
            {
                "verse": "Apparat, et fruges stringere falce novas,"
            },
            {
                "verse": "Lacte favos Alcon Cereri, et haec liba Lyeo"
            },
            {
                "verse": "Diluit, et supplex te in sua tecta vocat."
            },
            {
                "verse": "Tu nunc praevalidas vires, atque ilia firma"
            },
            {
                "verse": "Suffice, languentes aspice Diva manus,"
            },
            {
                "verse": "Illi dum assiduis male habet complexibus Aeglen"
            },
            {
                "verse": "Infregit dura conditione latus,"
            },
            {
                "verse": "Triticeae ante fores tibi mox de more corollae"
            },
            {
                "verse": "Pendebunt ......nera larga voli."
            }
        ],
        [
            {
                "verse": "Ingentes oculos intorquens lumine glauco"
            },
            {
                "verse": "Spectabat patrias surgere Thybris opes."
            },
            {
                "verse": "Isque ubi tendentem Alcidem per litora vidit,"
            },
            {
                "verse": "Caeruleo tales edidit ore sonos."
            },
            {
                "verse": "En mihi promissum totiens, quem Mantua nobis"
            },
            {
                "verse": "Iamdudum assiduis invidet obsequiis,"
            },
            {
                "verse": "Invideat licet ipsa, tamen te maxima Roma"
            },
            {
                "verse": "Aeternum fatis mittet in Imperium."
            },
            {
                "verse": "Dixit, et ingenti rursum se proluit amne"
            },
            {
                "verse": "Largior, et rapidis in mare fluxit aquis."
            }
        ],
        [
            {
                "verse": "Alcides Galatea tibi se praeferet olim,"
            },
            {
                "verse": "Me meus, et nostro non neget igne capi."
            },
            {
                "verse": "Atque lacu patrio permutet Tybridis amnem,"
            },
            {
                "verse": "Sitque Amaryllis, erat quod Galatea prius."
            },
            {
                "verse": "Ipsa libens Veneri, nuper quae plurima vovi,"
            },
            {
                "verse": "Pollicita reddam congrua dona meis."
            },
            {
                "verse": "Alma fave, promissa tibi dum munera servo,"
            },
            {
                "verse": "Spemque tui miseram saepe tulisse iuvet."
            }
        ],
        [
            {
                "verse": "Hanc Amaryllis acu tunicam insignibat et auro,"
            },
            {
                "verse": "Alcidi rarum quae foret una decus,"
            },
            {
                "verse": "Et nemorum frondes, cinctosque indagine saltus"
            },
            {
                "verse": "Solerti ardebat disposuisse manu."
            },
            {
                "verse": "Praedonum cum saeva cohors irrupit, et omnis"
            },
            {
                "verse": "Effusus periit tunc tibi sancte decor."
            },
            {
                "verse": "Tu tamen inceptam quamvis bonus indue vestem,"
            },
            {
                "verse": "Hercule cum liceat munera digna feres."
            }
        ],
        [
            {
                "verse": "Quae tibi tunc viridi mittit distincta colore"
            },
            {
                "verse": "Textris Palladia nobilis arte Lyce,"
            },
            {
                "verse": "Sume libens, sed plena simul cum gaudia adibit,"
            },
            {
                "verse": "Splendenti fuco tunc magis apta dabit."
            },
            {
                "verse": "Purpureum quin ducet acu tibi laeta galerum,"
            },
            {
                "verse": "Ne vultum candor, deficiantque nives,"
            },
            {
                "verse": "Sepositisque urgens calathis, curaque fideli"
            },
            {
                "verse": "Lassabit teneras in tua vota manus."
            }
        ],
        [
            {
                "verse": "Damoni donatum olim quo saepe solebat"
            },
            {
                "verse": "Pellere lanigeros cognita ad antra greges,"
            },
            {
                "verse": "Quoque ille incursus varios turbasse luporum"
            },
            {
                "verse": "Dicitur, et saevas non timuisse feras."
            },
            {
                "verse": "Tu ne temne pedum Alcida, quod rusticus Idas"
            },
            {
                "verse": "Dat tibi non parvi munera parva animi."
            },
            {
                "verse": "Tempus erit totis cum exploret robora silvis,"
            },
            {
                "verse": "Herculea inveniat si mage digna manu."
            }
        ],
        [
            {
                "verse": "Si formam, mater Venus est, si facta, nisi tu"
            },
            {
                "verse": "Dissimules Martem, Mars pater ipse tibi est."
            },
            {
                "verse": "At vere tibi Mars pater est, materque Dione,"
            },
            {
                "verse": "Nec nisi de Venere et Marte creatus Amor."
            }
        ],
        [
            {
                "verse": "Quicquid agis, seu forte novum meditaris Amorem,"
            },
            {
                "verse": "Summisso dulces seu canis ore modo;"
            },
            {
                "verse": "Candida seu tereti supponens brachia collo,"
            },
            {
                "verse": "Quaeris languiduli fessa soporis opem;"
            },
            {
                "verse": "Seu molli nitidum pectus fultam hyacintho,"
            },
            {
                "verse": "Te iuvat in multa procubuisse rosa;"
            },
            {
                "verse": "Immitis miserum morti, et non digna retractas"
            },
            {
                "verse": "Vulnera, per quae omnis dissita vis animi est."
            },
            {
                "verse": "Quin etiam niveae excurrunt vestigia plantae,"
            },
            {
                "verse": "It quaecunque tuo semita trita pede."
            },
            {
                "verse": "Cuncta olim haec nostri cordis fecere rapinam,"
            },
            {
                "verse": "Vince alios, Mens haec Furnia tota tua est."
            }
        ],
        [
            {
                "verse": "Solis inaccessam radiis quis cautibus horrens"
            },
            {
                "verse": "Vitem aluit dira sub regione locus?"
            },
            {
                "verse": "Ten Scythia, aut nivibus densis insessa Pyrene,"
            },
            {
                "verse": "Aut tulit Hispani ferrea gleba soli?"
            },
            {
                "verse": "Immites turpi fundens quae palmite succos,"
            },
            {
                "verse": "Tentantum miris inficis ora modis,"
            },
            {
                "verse": "Digna Lycurge, tua tandem haec quae sola bipenni"
            },
            {
                "verse": "Ad terram prono vertice caesa cadat."
            }
        ],
        [
            {
                "verse": "Ornabat tumulum sertis, et busta novercae"
            },
            {
                "verse": "Spargebat lactis fontibus Eunomius;"
            },
            {
                "verse": "Vulsa sepulchralis miserum cum forte columna"
            },
            {
                "verse": "Proterit, et sparsam sanguine tingit humum."
            },
            {
                "verse": "Parcite privigni posthac deflere novercas,"
            },
            {
                "verse": "Quarum etiam tumuli, saevaque busta nocent."
            }
        ],
        [
            {
                "verse": "Pellentem Eridani mediis in fluctibus Acmen"
            },
            {
                "verse": "Laeta Venus placidam pectore vidit aquam."
            },
            {
                "verse": "Et laterum mirata decus, teretesque lacertos,"
            },
            {
                "verse": "Pectoraque alpina candidiora nive,"
            },
            {
                "verse": "Oceani, dixit, partu non territus amnis"
            },
            {
                "verse": "Ipse suam hic gelidis Cyprisa fudit aquis."
            }
        ],
        [
            {
                "verse": "Agricolae in puppim rigidas inflectere pinus"
            },
            {
                "verse": "Parcite, Taurinis pellibus alta patent."
            },
            {
                "verse": "Aerea vincla procul valeant, clavusque trabalis,"
            },
            {
                "verse": "Nam lino paries iungitur hic melius."
            },
            {
                "verse": "Quasque solo vexere prius volventia plaustra,"
            },
            {
                "verse": "Acceptas tandem proluit unda rates."
            },
            {
                "verse": "Argo alii celebrent, Pallas tu laeta Sabini"
            },
            {
                "verse": "Aequora navigiis fac Dea tuta novis."
            }
        ],
        [
            {
                "verse": "Sol pater, eductum stellis tini, magne, colossum"
            },
            {
                "verse": "Aurato erexit nobilis imbre Rhodos."
            },
            {
                "verse": "Conflatum tunc, cum sopitis fluctibus, illa"
            },
            {
                "verse": "Bellorum hostiles praetulit exuvias."
            },
            {
                "verse": "Hinc pelago cives, terrisque insigne superbum"
            },
            {
                "verse": "In celebri memores constituere loco."
            },
            {
                "verse": "Nimirum Herculeo prognatam sanguine gentem"
            },
            {
                "verse": "Iura decet terris, iura dedisse mari."
            }
        ],
        [
            {
                "verse": "Pelidae tumulum memores posuere Pelasgi,"
            },
            {
                "verse": "Invictum ut timeat nunc quoque Troia ducem."
            },
            {
                "verse": "Fluctibus alluitur saevo quo murmure ponti,"
            },
            {
                "verse": "Ornetur flavae progenies Thetidis."
            }
        ],
        [
            {
                "verse": "Sub truce quid nidum suspendis Colchide hyrundo,"
            },
            {
                "verse": "Congerere educta cum trabe tuta queas?"
            },
            {
                "verse": "An dulces quondam potuit quae perdere natos"
            },
            {
                "verse": "Pignoribus parcat sanguinolenta tuis?"
            },
            {
                "verse": "Scilicet excussus nondum tibi ... Tereus"
            },
            {
                "verse": "Mutatisque ferox artubus ........."
            }
        ],
        [
            {
                "verse": "Nostra tuas si forte aures vox perculit, Hector"
            },
            {
                "verse": "Desine Pergameis ingemuisse malis,"
            },
            {
                "verse": "Troia renascenteis reparat, fortissime, vires,"
            },
            {
                "verse": "Aemula virtuti qua potis illa tuae,"
            },
            {
                "verse": "Myrmidones periere, memor tu dicito Achilli"
            },
            {
                "verse": "Thessaliam Aeneadum frena superba pati."
            }
        ],
        [
            {
                "verse": "Ignibus ure meum saevis caput, et pete ferro,"
            },
            {
                "verse": "Membraque vel scopulis disiice vel pelago."
            },
            {
                "verse": "Nam dominae quisquis cura tabescit inani,"
            },
            {
                "verse": "Irati peterit fulmina ferre Iovis."
            }
        ],
        [
            {
                "verse": "Multa vorans, et multa bibens, et multa loquutus"
            },
            {
                "verse": "Turpe homines, iaceo Timocreon Rhodius."
            }
        ],
        [
            {
                "verse": "Italia vanis quotiens elusit avenis"
            },
            {
                "verse": "Spes anni, et segetem terra ministra negat,"
            },
            {
                "verse": "Invisam Siculis pestem solamur aristis,"
            },
            {
                "verse": "Atque inopes alimur fertiliore solo,"
            }
        ],
        [
            {
                "verse": "Ecce tibi intexit doctis, Pater optime, chartis,"
            },
            {
                "verse": "Quas fugias prudens, quasque sequare dapes."
            },
            {
                "verse": "Et Graium reserat direptis horrea culmis,"
            },
            {
                "verse": "Et fluit Hybleo nectare Balamius."
            },
            {
                "verse": "Plus patriis igitur nobis hic praestitit oris,"
            },
            {
                "verse": "Quo duce tuta sui praeside terra nitet."
            }
        ],
        [
            {
                "verse": "Oceani surdis nihil est crudelius undis,"
            },
            {
                "verse": "Pulchra Venus, rabido es sed tamen orta mari."
            },
            {
                "verse": "Armatum exhorrent caeli pia numina Martem,"
            },
            {
                "verse": "Belligeri tractas tu tamen arma Dei."
            },
            {
                "verse": "Suggerit irato Vulcanus fulmina patri,"
            },
            {
                "verse": "Tardipedem amplexu quem Cytherea foves."
            },
            {
                "verse": "Hinc flammas praebet coniux, hinc Marspiter enses,"
            },
            {
                "verse": "Hinc rabiem qui te protulit Oceanus."
            },
            {
                "verse": "Nos vero exitium quod non speremus amantes,"
            },
            {
                "verse": "Si Venerem rabies, ira, furorque iuvant?"
            }
        ],
        [
            {
                "verse": "Acta odiis rapti quondam Ganymedis honorum"
            },
            {
                "verse": "Hos Iuno tristes edidit ore sonos."
            },
            {
                "verse": "Troia mares postquam peperit tibi Iuppiter, ignes"
            },
            {
                "verse": "Me duce Dardaniae iam Paris ignis eat."
            },
            {
                "verse": "Ast ego non aquilas spectans incendia mittam,"
            },
            {
                "verse": "Mortua qui laceret viscera vultur erit."
            }
        ],
        [
            {
                "verse": "Caligenes terris mandat dum semina, vatem"
            },
            {
                "verse": "Consulit, ignarus quid ferat hora sequens."
            },
            {
                "verse": "Tum radio vates magni flammantia mundi"
            },
            {
                "verse": "Lumina suspiciens talia Caligeni,"
            },
            {
                "verse": "Si non officient hiberni frugibus imbres,"
            },
            {
                "verse": "Concipiet certa si tibi terra fide,"
            },
            {
                "verse": "Abstineant avidas volucres si forte rapinas,"
            },
            {
                "verse": "Laesa nec immiti grandine farra cadant,"
            },
            {
                "verse": "Si non procumbet pronus tibi culmus aristis,"
            },
            {
                "verse": "Immiscente acri praelia saeva noto,"
            },
            {
                "verse": "Ipsa tibi largos portendunt sidera fetus,"
            },
            {
                "verse": "Tu sata rubigo ne voret atra, cave."
            }
        ],
        [
            {
                "verse": "Communis Fati consors deduxit ad Orcum,"
            },
            {
                "verse": "Viventem duxit quem bene lembus apim."
            },
            {
                "verse": "Quaesiit huic pelago victum, exussitque iacentem"
            },
            {
                "verse": "Ille comes praedae, funeris ille comes."
            },
            {
                "verse": "Felix cui licuit propria decurrere puppi,"
            },
            {
                "verse": "Et maria, et Stygios per vada nigra lacus."
            }
        ],
        [
            {
                "verse": "Delphinum ingentem curvi prope litora fluctus"
            },
            {
                "verse": "In sicco nuper destituere solo,"
            },
            {
                "verse": "Quem tumulo inventum pubes miserata recenti"
            },
            {
                "verse": "Condit, et aggesto cespite membra locat."
            },
            {
                "verse": "I nunc, et pelago demens te crede furenti,"
            },
            {
                "verse": "Quod potuit fetus enecuisse suos."
            }
        ],
        [
            {
                "verse": "Tres capit hoc Divos marmor, nam vertice Pana"
            },
            {
                "verse": "Monitivagum mira finxit ab arte faber,"
            },
            {
                "verse": "Alcidem referunt villosi pectoris artus,"
            },
            {
                "verse": "Brachiaque eductis conspicienda toris."
            },
            {
                "verse": "Mercurii at volucres praebent tibi numina plantae,"
            },
            {
                "verse": "Aurea plumato qui terit astra pede."
            },
            {
                "verse": "Ergo libens da tura hos .....nore in uno"
            },
            {
                "verse": "Tres potis est supplex ..........."
            }
        ],
        [
            {
                "verse": "Humida suspendit Nymphis haec retia Damon,"
            },
            {
                "verse": "Et simul haec ponto cognita tela truci."
            },
            {
                "verse": "Illum amnes, vastumque olim dum verberat aequor,"
            },
            {
                "verse": "Exedit vesco curva senecta sale,"
            },
            {
                "verse": "Ut neque sufficiant linis iam membra trahendis,"
            },
            {
                "verse": "Imbelli nec sint arma tenenda manu."
            },
            {
                "verse": "Vos liquidas aperite vias per caerula tuti"
            },
            {
                "verse": "Pisces, quis illo est parta sedente salus."
            }
        ],
        [
            {
                "verse": "Hos cultros, atque haec parvi liventia plumbi"
            },
            {
                "verse": "Fragmina, et enodes hos pariter calamos,"
            },
            {
                "verse": "Linaque iamdudum furvo saturata colore,"
            },
            {
                "verse": "Regia quaeque illi nunc male charta perit,"
            },
            {
                "verse": "Loraque membranasque et longo trita labore"
            },
            {
                "verse": "Instrumenta, aetas dum magis apta sinit,"
            },
            {
                "verse": "Cuncta Phanodeus Musarum appendit in aede,"
            },
            {
                "verse": "Lumina namque senem, deficiuntque manus."
            }
        ],
        [
            {
                "verse": "Eversam agricolae ventorum turbine pinum"
            },
            {
                "verse": "In puppim frustra vos domuisse iuvat."
            },
            {
                "verse": "Non poterit casus arbor perferre marinos,"
            },
            {
                "verse": "Quae nondum tacto naufraga facta salo est."
            }
        ],
        [
            {
                "verse": "Obsita ruderibus, saevisque inclusa cavernis"
            },
            {
                "verse": "Nais, cum Latiae diriperentur opes,"
            },
            {
                "verse": "Excisae interitum deflebam perdita Romae,"
            },
            {
                "verse": "Aeternum exoptans oculuisse caput."
            },
            {
                "verse": "Ecce iterum luci longo post tempore reddor,"
            },
            {
                "verse": "Et datur everso serpere posse foro."
            },
            {
                "verse": "Hoc tamen ingratum est caeli spirabile lumen,"
            },
            {
                "verse": "Liberaquae invitis auctibus ora datur."
            },
            {
                "verse": "Aut igitur tenebris rursum me conde viator,"
            },
            {
                "verse": "Fletibus aut nostris tu quoque iunge tuos."
            }
        ],
        [
            {
                "verse": "Errantem oblita peteret dum matre Corebum,"
            },
            {
                "verse": "Iamque acies flexis cornibus ingrueret,"
            },
            {
                "verse": "Irruit Herculeiis fractis per devia vinclis,"
            },
            {
                "verse": "Moxque feram immani vulnere scindit aper."
            },
            {
                "verse": "Sic pavido vitam reddit ..... Iuno"
            },
            {
                "verse": "Infantem herculea p........"
            }
        ],
        [
            {
                "verse": "Ereptae Architeles deflens ad busta puellae,"
            },
            {
                "verse": "Condidit heu patria moesta sepulchra manu."
            },
            {
                "verse": "Quis duxere notas haudquaquam ferrea caela,"
            },
            {
                "verse": "Larga sed e tumidis flumina missa genis."
            },
            {
                "verse": "At parvae urgeto marmor tu leniter ossa,"
            },
            {
                "verse": "Ut verum agnoscat gnata parentis opus."
            }
        ],
        [
            {
                "verse": "Lux redit everso Paulus qua maximus orbe"
            },
            {
                "verse": "Suscepit fasces martia Roma tuos,"
            },
            {
                "verse": "Quis Italis auctus pacem iam reddidit oris,"
            },
            {
                "verse": "Attritus sulcis vomer ut ante nitet."
            },
            {
                "verse": "Mox saevum in Turcam ferrum diffinget, et ultra"
            },
            {
                "verse": "Oceani fines proferet Imperium."
            },
            {
                "verse": "Laeta novos iterum spectes ut Roma triumphos,"
            },
            {
                "verse": "Attollens celsis urbibus alta caput,"
            },
            {
                "verse": "Tu modo sancta focis imponens tura precator,"
            },
            {
                "verse": "Aeternum votis hunc revocare diem."
            }
        ],
        [
            {
                "verse": "Aerea quid nostros ortus tormenta salutant,"
            },
            {
                "verse": "Cum bona iucundae nil nisi pacis amem?"
            },
            {
                "verse": "Me nascente orbis pacem nam magnus agebat,"
            },
            {
                "verse": "Praevia venturum nocerat illa deum."
            },
            {
                "verse": "Caesaris haec magnos resonent displosa triumphos,"
            },
            {
                "verse": "Colla catenatus cum sibi Turca dabit."
            },
            {
                "verse": "Tura Iovem, castaeque decent ad templa puellae,"
            },
            {
                "verse": "Cinctaque odoratis floribus ara iuvat."
            }
        ],
        [
            {
                "verse": "Cresceret in ventrem ut cucumis natura creatrix,"
            },
            {
                "verse": "Iura orbi edixit cum daret illa suo."
            },
            {
                "verse": "Huius at attactu versis nunc legibus omnis"
            },
            {
                "verse": "Oppleto raptim femina ventre tumet."
            },
            {
                "verse": "Roma tuis tortus cucumis ni vellitur hortis,"
            },
            {
                "verse": "Haud parvo haec stabunt omnia dira tibi."
            }
        ],
        [
            {
                "verse": "Forte Iovi tunicam pensis affixa Dione,"
            },
            {
                "verse": "Urgebat celeri conspicienda manu,"
            },
            {
                "verse": "Ad Martem intendens digitum cum talia Pallas,"
            },
            {
                "verse": "Hic alter verses quae tibi pensa dabit."
            }
        ],
        [
            {
                "verse": "Insessos gelida colles dum fonte pruina"
            },
            {
                "verse": "Cervorum aufugeret frigore victa manus,"
            },
            {
                "verse": "Transmisere amnis tepidas de more lacunas,"
            },
            {
                "verse": "Ut foveat solitus languida membra calor."
            },
            {
                "verse": "Cum gelido timidos crescens sub flumine crusta"
            },
            {
                "verse": "Alligat, et strictis horrida fallit aquis."
            },
            {
                "verse": "Rustica sic nullo gens hos epulata labore est,"
            },
            {
                "verse": "Mille olim includi qui nequiere plagis."
            }
        ],
        [
            {
                "verse": "Callirohes vultus hic multa daedalus arte"
            },
            {
                "verse": "Expressit saeva tabe peresus Acon,"
            },
            {
                "verse": "Proderet ut flammas, namque haec ut cera liquescit,"
            },
            {
                "verse": "Sic miserum saevo Cypris in igne liquat."
            }
        ],
        [
            {
                "verse": "Hoc Accolte tibi decerptum divite ramo"
            },
            {
                "verse": "Vecta tulit Libycis fusca puella vadis."
            },
            {
                "verse": "Quod proprium quamvis late diffundat odorem,"
            },
            {
                "verse": "Virginis ipsa tamen gratius aura facit."
            },
            {
                "verse": "Tempus erit pleno properet cum candida cornu,"
            },
            {
                "verse": "Atque uni Accolto commoda tota ferat."
            }
        ],
        [
            {
                "verse": "Quod subitura manum chirurgi mentula salva est,"
            },
            {
                "verse": "Atque iterum venis grandibus aucta riget,"
            },
            {
                "verse": "De cera hanc factam sacrat Matera Priapo,"
            },
            {
                "verse": "Et testem mentis hanc iubet esse suae."
            },
            {
                "verse": "Quod miserum si forte olim non spernat amantem,"
            },
            {
                "verse": "Bruscula, et optanti gaudia laeta ferat,"
            },
            {
                "verse": "Tota ardens, Tyrioque caput praecincta cucullo,"
            },
            {
                "verse": "Et Domino tandem concolor ipsa suo,"
            },
            {
                "verse": "Ante fores memori pendebit picta tabella,"
            },
            {
                "verse": "Quam nec longa olim deleat ulla dies."
            }
        ],
        [
            {
                "verse": "Agrestes Nymphae, flavi quas Tybridis unda,"
            },
            {
                "verse": "Laetaque vicinis fontibus antra iuvant,"
            },
            {
                "verse": "Has pictis aras circum variantibus herbis,"
            },
            {
                "verse": "Suscitat e vivo cespite Miltiades,"
            },
            {
                "verse": "Vobis quas cornu ductus, Cererique quotannis"
            },
            {
                "verse": "Imbuat e parva mysticus hircus hara."
            },
            {
                "verse": "Tantum nocturnas procul hinc arcete rapinas,"
            },
            {
                "verse": "Abstineant avidas femina virque manus;"
            },
            {
                "verse": "Dum Regum mensas dapibus postponit inemtis,"
            },
            {
                "verse": "Musarum dulces subsequiturque choros."
            }
        ],
        [
            {
                "verse": "Miranti obscuro Daphnem frondescere in antro,"
            },
            {
                "verse": "Et fine perpetuos sole virere dies,"
            },
            {
                "verse": "Reddita vox, Phoebum fugiens hic condor, et arbos"
            },
            {
                "verse": "Facta licet nondum lumina amantis amo."
            }
        ],
        [
            {
                "verse": "Perculsam Libyco dum Caesar in aequore classem"
            },
            {
                "verse": "Spectat, et obstructas per vada caeca vias,"
            },
            {
                "verse": "Crinibus effusis Pietas, proh Iuppiter, inquit,"
            },
            {
                "verse": "Vincimur, et vincunt te quoque fata Iovem."
            },
            {
                "verse": "Dirige pacatum genitor pia vela per aequor,"
            },
            {
                "verse": "Sic tu servato numine numen eris."
            },
            {
                "verse": "Dixerat, at ........ litore Caesar"
            },
            {
                "verse": "Est ............s Hesperiae."
            }
        ],
        [
            {
                "verse": "Sanguineos magnae pueros duo lumina Romae,"
            },
            {
                "verse": "Par quibus in toto Sol videt orbe nihil,"
            },
            {
                "verse": "Depereunt, Latiaeque nurus, iuvenesque senesque,"
            },
            {
                "verse": "In mediis ardet Tybris et ipse vadis."
            },
            {
                "verse": "Tanguntur Superi invidia, Ganymede quod uno"
            },
            {
                "verse": "Astra micent, iactet Roma superba duos."
            }
        ],
        [
            {
                "verse": "Si quis flere uno tandem vult funere quicquid"
            },
            {
                "verse": "Humanis flendum casibus esse queat,"
            },
            {
                "verse": "Quinctiliae hic tumulum lacrymis perfundat obortis,"
            },
            {
                "verse": "Aeternum posthac lumina sicca gerat."
            }
        ],
        [
            {
                "verse": "Quaesitum extremis Pan Maxime ab usque Britannis"
            },
            {
                "verse": "Hunc catulum parvus dat tibi habere Lycon."
            },
            {
                "verse": "Qui tibi procurva cingenti indagine valles,"
            },
            {
                "verse": "Indefessus eat per iuga summa comes."
            },
            {
                "verse": "Silvarumque sagax latebris horrentibus actas,"
            },
            {
                "verse": "Vel saevas properet sollicitare feras."
            },
            {
                "verse": "Tu ne temne breves angusti corporis artus,"
            },
            {
                "verse": "Exiguis membris vis numerosa latet."
            }
        ],
        [
            {
                "verse": "Exemtam media de Palladis Aegide dicas"
            },
            {
                "verse": "Gorgona, quam parvo claudit in orbe lapis."
            },
            {
                "verse": "Quin et monstrifici perstant miracula vultus,"
            },
            {
                "verse": "Vivit, et innumero palpitat angue caput."
            },
            {
                "verse": "Tam similis non ipsa sibi est, se forsitan olim"
            },
            {
                "verse": "Vidit, et a speculo saxea facta suo est."
            }
        ],
        [
            {
                "verse": "Bella Pater Summus ...... molitur in hostes"
            },
            {
                "verse": "Et pace, et bello munus obit superum."
            },
            {
                "verse": "Caesar it, et iunctis pariter Farnesius armis,"
            },
            {
                "verse": "Qui pia suspiciunt omine bella pari."
            },
            {
                "verse": "Caede rubescentem videor iam cernere Rhenum,"
            },
            {
                "verse": "Impia sub molles corpora volvere aquas."
            },
            {
                "verse": "Fortunata aetas, cui post tot saecla licebit"
            },
            {
                "verse": "Ausoniam prisco cernere honore ....."
            }
        ],
        [
            {
                "verse": "Fregit Alexander vires Orientis, et Indos"
            },
            {
                "verse": "Sub grave vix puber compulit ire iugum."
            },
            {
                "verse": "At Caesar, medio Phoebus quod torret ab axe,"
            },
            {
                "verse": "Quidquid et extremo tunditur Oceano."
            },
            {
                "verse": "Nomina nunc coeunt, socialia viribus aequis,"
            },
            {
                "verse": "Caesar Alexandro iunctus in arma ruit."
            },
            {
                "verse": "Et Iovis accedunt ultoris tertia castra,"
            },
            {
                "verse": "Iam scelerum poenas impia terra dabis."
            }
        ],
        [
            {
                "verse": "Mars pater et custos Tarpeiae Iuppiter arcis,"
            },
            {
                "verse": "Et tu cum sancto flumine, Tybri, tuo;"
            },
            {
                "verse": "Si Latiis castas fuerit vincire catenis,"
            },
            {
                "verse": "Atque triumphali cingere fronde caput,"
            },
            {
                "verse": "Non modo tura dabunt templis et serta Quirites,"
            },
            {
                "verse": "Sed tingent sanctos taurus, et agna focos."
            },
            {
                "verse": "Impia quas aras sedavit turba piabit,"
            },
            {
                "verse": "Sanguine et ante Deos victima iusta cadet."
            },
            {
                "verse": "Signaque Teutonicis direpta e postibus ipse"
            },
            {
                "verse": "Dux referet primo restituenda Iovi."
            },
            {
                "verse": "Este boni, fortuna Ducum, vos usque secundos,"
            },
            {
                "verse": "Et dirae ul...... socia arma vocant."
            }
        ],
        [
            {
                "verse": "Quod non fallaci dominum delusit avena"
            },
            {
                "verse": "Spes anni, et solitas terra ministrat opes,"
            },
            {
                "verse": "Proventuque onerat largo flaventia rura"
            },
            {
                "verse": "Messis, et optatis frugibus horret ager,"
            },
            {
                "verse": "Serta dat haec magnae Cereri formosus Iolas"
            },
            {
                "verse": "Spicea, fert dulces filia parva favos."
            },
            {
                "verse": "Quamprimum torta culmos religarit avena,"
            },
            {
                "verse": "Tinget odoratos bucula sacra focos."
            },
            {
                "verse": "Adsis magna parens, ventos pluviasque sonantes"
            },
            {
                "verse": "Pelle procul, votis annue Diva piis."
            }
        ],
        [
            {
                "verse": "Romani solus curas qui Principis aegras"
            },
            {
                "verse": "Mulcebat Molsa heu carmine molliculo,"
            },
            {
                "verse": "Carmine, quo perhibent motasse cacumina colles,"
            },
            {
                "verse": "Implicuit liquidum Tybridis unda pedem,"
            },
            {
                "verse": "Non vos demulsit, fata aspera, nullius expers"
            },
            {
                "verse": "Artis, nullius nescius eloquii."
            }
        ],
        [
            {
                "verse": "Hic ubi structa brevi tibi nunc monimenta labore"
            },
            {
                "verse": "Publica testantur gaudia, magne Pater,"
            },
            {
                "verse": "Attolent olim caelo se immania saxa,"
            },
            {
                "verse": "Nulla queat veniens quae soluisse dies,"
            },
            {
                "verse": "Consignata notis aeternum grandibus, ut sit"
            },
            {
                "verse": "Unde sibi Reges iam documenta petant."
            }
        ],
        [
            {
                "verse": "Disiectam aspiciens classem Neptunus in undis"
            },
            {
                "verse": "Caesaris, et toto naufraga vela mari,"
            },
            {
                "verse": "Risit, et iratos componens aequore fluctus,"
            },
            {
                "verse": "Talia sublato pectore dicta dedit."
            },
            {
                "verse": "Invitum toties quid me temerarie tentas,"
            },
            {
                "verse": "Ingluviem hanc explet num tibi terra satis?"
            }
        ],
        [
            {
                "verse": "Ut iactata diu ventis tibi vela secundis"
            },
            {
                "verse": "Incurvet gemino sidere tuta ratis."
            },
            {
                "verse": "Bina tibi haec nostros imitantia lumina ocellos"
            },
            {
                "verse": "In gemma finxit divite laetus Amor."
            },
            {
                "verse": "Scilicet incubuit Ponto iam mollior aura,"
            },
            {
                "verse": "Iamque regunt stabilem sidera nostra ratem."
            },
            {
                "verse": "Tu modo ne crebris animum demitte procellis,"
            },
            {
                "verse": "Tuta dabunt oculi mox freta summa duces."
            }
        ],
        [
            {
                "verse": "Huic fuerat Gemmae sensim exhibiture nitenti"
            },
            {
                "verse": "Alma parens, operi dum favet illa suo."
            },
            {
                "verse": "Inscia sed tantis conatibus obstitit Acme,"
            },
            {
                "verse": "Includens gyro lumina picta brevi."
            }
        ],
        [
            {
                "verse": "Viderat hos oculos rerum natura creatrix"
            },
            {
                "verse": "Gonzagae in digito saepe nitere duci."
            },
            {
                "verse": "Cum parvo obstupuit mentem perculsa lapillo,"
            },
            {
                "verse": "Quodque sui fuerat, credidit artis opus."
            },
            {
                "verse": "Mox ait, humana quantum nunc vincor ab arte,"
            },
            {
                "verse": "Nil non mortalis iam dabit ista manus."
            }
        ],
        [
            {
                "verse": "Nos quondam assiduis spargebat fletibus Acme,"
            },
            {
                "verse": "Ingrati deflens tempora dissidii."
            },
            {
                "verse": "Flammati sed nunc torremur psctoris aestu"
            },
            {
                "verse": "Gonzagae forti conspicienda manu."
            },
            {
                "verse": "Profuit ergo istum lapidis sumsisse rigorem,"
            },
            {
                "verse": "In saevas postquam sic datur ire vices."
            }
        ],
        [
            {
                "verse": "Pluribus ut te oculis spectem pulcherrime rerum,"
            },
            {
                "verse": "Quaeque tibi hac nitida sidera fronte micant,"
            },
            {
                "verse": "Utque animum cara possim saturare figura,"
            },
            {
                "verse": "Suggerit ecce mihi lumina bina lapis,"
            },
            {
                "verse": "Quae tibi nunc fulvo decus exornavimus auro,"
            },
            {
                "verse": "Pluribus ut spectes tu quoque nos oculis."
            }
        ],
        [
            {
                "verse": "In gemmam expressos oculos dum clauderet auro"
            },
            {
                "verse": "Pulchra Acme, et Leuco mitteret inquit amans,"
            },
            {
                "verse": "Saxea facta olim, saevisque exercita curis"
            },
            {
                "verse": "Ipsa tui radio luminis obrigui."
            },
            {
                "verse": "Ex lapide hinc oculos nostri monumenta doloris"
            },
            {
                "verse": "Mittimus heu fato congrua dona meo."
            }
        ],
        [
            {
                "verse": "Cum mala praecipitem traherent iam taedia lucis,"
            },
            {
                "verse": "Optaretque Acme nil nisi posse mori,"
            },
            {
                "verse": "Luminis in geminos ferrum converterat orbes,"
            },
            {
                "verse": "Extimuit tantum cum scelus alma parens."
            },
            {
                "verse": "In lapide huic fictos subiecit daedala ocellos,"
            },
            {
                "verse": "Parceret ut veris effera luminibus."
            },
            {
                "verse": "Nec mora, flammanti subsidunt pectoris irae,"
            },
            {
                "verse": "Candidaque assuetus possidet ora color."
            },
            {
                "verse": "Illa auro inclusos magni mox pignora amoris"
            },
            {
                "verse": "Mittit amatori munera digna suo."
            }
        ],
        [
            {
                "verse": "Catillum bello insignem et felicibus armis"
            },
            {
                "verse": "Alcidae magni genus, alto a sanguine Divum,"
            },
            {
                "verse": "Rursus in antiquas ut providus excitet artes,"
            },
            {
                "verse": "Et famae oblitos moneat melioris, et aevi,"
            },
            {
                "verse": "Cum Turno socias iunxere in praelia vires,"
            },
            {
                "verse": "Hippolytus muro hoc Medices atque aggere firmat."
            },
            {
                "verse": "Ingruerit tum si qua olim fortuna, receptos,"
            },
            {
                "verse": "Ut sit quo forti se se tutentur ab hoste,"
            },
            {
                "verse": "Cetera forsque Deusque dabunt, et vivida virtus."
            }
        ],
        [
            {
                "verse": "Naturae possunt quicquid miracula, et artis"
            },
            {
                "verse": "Mancinae picto Iulius ore docet."
            }
        ],
        [
            {
                "verse": "Mancinae aut facie caelo haec delapsa patenti est,"
            },
            {
                "verse": "Aut aequat Superum Iulius arte manus."
            }
        ],
        [
            {
                "verse": "Vicinas quateret superbus urbes"
            },
            {
                "verse": "Cum nuper maris arbiter, nec ullis"
            },
            {
                "verse": "Remi moenia cerneret petita"
            },
            {
                "verse": "Quidam motibus, id quod esset, amens"
            },
            {
                "verse": "Coepit numina saepius rogare"
            },
            {
                "verse": "Idem; cui pater aequoris, quietem"
            },
            {
                "verse": "Noctu dum caperet, toro recumbens,"
            },
            {
                "verse": "Ridens astitit, et loquutus haec est:"
            },
            {
                "verse": "Hoc, quod non solitum putas, novumque,"
            },
            {
                "verse": "Id factum tamen haud scias inepte."
            },
            {
                "verse": "Nam me cum omnibus in locis adesse"
            },
            {
                "verse": "Uno tempore vix licere posset,"
            },
            {
                "verse": "Essetque id nimium laboriosum"
            },
            {
                "verse": "Totum muneris hoc mihi, quod ante"
            },
            {
                "verse": "Iniunctum voluit cohors Deorum,"
            },
            {
                "verse": "Quidam nunc Iuvenalis urbe tota,"
            },
            {
                "verse": "Qui ad Pauli volitat latus frequenter,"
            },
            {
                "verse": "Exercet, fateor, pererudite,"
            },
            {
                "verse": "Quem nec segnities retardat ulla,"
            },
            {
                "verse": "Ullus nec timor impedit, pudorque:"
            },
            {
                "verse": "Is partes igitur meas tuetur."
            },
            {
                "verse": "Quem si convenias, magis diserte,"
            },
            {
                "verse": "Ac rem fusius explicabit omnem."
            },
            {
                "verse": "His dictis abiit Deus, soporque."
            }
        ],
        [
            {
                "verse": "Affixus roseis tuis papillis"
            },
            {
                "verse": "Neretus licet incubet, velitque"
            },
            {
                "verse": "Tecum continuas iacere noctes"
            },
            {
                "verse": "Inter nequitias beatiores,"
            },
            {
                "verse": "Quarum praedicat esse te magistram,"
            },
            {
                "verse": "Quam glubis probe, Romuli iuventus;"
            },
            {
                "verse": "Illum ni properans tamen remittis"
            },
            {
                "verse": "Insulsissima moecha, duriores"
            },
            {
                "verse": "Quas pendas subito, scias daturam"
            },
            {
                "verse": "Te poenas mihi, Bentioque nostro,"
            },
            {
                "verse": "Qui membrosior ut putatur, aequo"
            },
            {
                "verse": "Mox in te arietet, et patentiorem"
            },
            {
                "verse": "Orci faucibus impiger malignis"
            },
            {
                "verse": "Sic reddat, merito ut queas vocari"
            },
            {
                "verse": "Pars cunni brevior tui puella."
            },
            {
                "verse": "Quare putida tam bonum sodalem"
            },
            {
                "verse": "Dicto, si sapis, ocyus remitte,"
            },
            {
                "verse": "Nam quantum est hominum venustiorum,"
            },
            {
                "verse": "Nobis numina si benigna dedant,"
            },
            {
                "verse": "Neretum tamen optimum negarint,"
            },
            {
                "verse": "Totum id continuo aestimemus assis."
            }
        ],
        [
            {
                "verse": "Dum vos dolia, quae meus relevit"
            },
            {
                "verse": "Nuper Blosius, extulitque cella"
            },
            {
                "verse": "Quamprimum decuit remotiore,"
            },
            {
                "verse": "Quo vos exhilaret, merique plenos"
            },
            {
                "verse": "Ad ludos revocet beatiores,"
            },
            {
                "verse": "Vos inquam ad solitas dapes vocatos,"
            },
            {
                "verse": "Blosi dolia dum iuvat potiri,"
            },
            {
                "verse": "Dum spumat pateris rubens Lyeus,"
            },
            {
                "verse": "Et sudans balano nitet capillus,"
            },
            {
                "verse": "Dum rosa caput impedire par est,"
            },
            {
                "verse": "Vestrum ecquis veterem memor sodalem"
            },
            {
                "verse": "Absentem expetit, ingemitque fessum"
            },
            {
                "verse": "Morbi tabifico nimis veneno,"
            },
            {
                "verse": "Quod non Paeonii queunt liquores,"
            },
            {
                "verse": "Non Phoebus medicis potens repertis,"
            },
            {
                "verse": "Non Phoebi soboles, nec ipse Chiron"
            },
            {
                "verse": "Emissum Stygiis semel cavernis,"
            },
            {
                "verse": "Venis pellere ab intimis receptum."
            },
            {
                "verse": "Vobis quam faciles Dii obsecundant,"
            },
            {
                "verse": "Nunc contra omnia, commodisque vestris,"
            },
            {
                "verse": "Dudum quod video, libenter adsunt."
            },
            {
                "verse": "At convivia, me iacente posthac,"
            },
            {
                "verse": "Inter vos si agitare, fervidosque"
            },
            {
                "verse": "Indictis thyasis choros iuvabit,"
            },
            {
                "verse": "De mensa memores manu benigna"
            },
            {
                "verse": "Misisse, aut placeat bono Sodali,"
            },
            {
                "verse": "Savoiae aut liceat locum tueri"
            },
            {
                "verse": "Nostrum, dum rabies nimis molesta"
            },
            {
                "verse": "Festa nos prohibet madere luce."
            },
            {
                "verse": "Namque is Herculeo furens hiatu"
            },
            {
                "verse": "Obnixe est operam daturus omnem,"
            },
            {
                "verse": "Partes ne renuat suas, meumque"
            },
            {
                "verse": "Prudens qua pote munus administret,"
            },
            {
                "verse": "Sorbillans cyathos capaciores,"
            },
            {
                "verse": "Silenum quibus impiger fatiget,"
            },
            {
                "verse": "Cuius consimilis solet videri"
            },
            {
                "verse": "Venis grandibus, et rubente naso."
            }
        ],
        [
            {
                "verse": "Urnam qui veteris vides Catellae"
            },
            {
                "verse": "Concretae tenues, brevesque in artus,"
            },
            {
                "verse": "Mitis ne renuas favere lingua,"
            },
            {
                "verse": "Nam qui hoc exiguo solo recondit,"
            },
            {
                "verse": "Exemplum est Iovis optimi secutus,"
            },
            {
                "verse": "Quod ante Erigones polo refulget"
            },
            {
                "verse": "Ob summum Catulus decus, fidemque."
            }
        ],
        [
            {
                "verse": "Quidam nec minimo, Poeta naso,"
            },
            {
                "verse": "Nec sana satis eruditione,"
            },
            {
                "verse": "Incerto genitus miser parente,"
            },
            {
                "verse": "Gressu Flaminiam terit superbo."
            },
            {
                "verse": "Nec se quam sequitur gravis Quiritum"
            },
            {
                "verse": "Frontis percipit improbus querela."
            },
            {
                "verse": "Illi scilicet exfututa coniux,"
            },
            {
                "verse": "Verum insulsior omnibus puellis,"
            },
            {
                "verse": "Quam nunc fex populi procax fatigat,"
            },
            {
                "verse": "Seu mater pretio parata parvo"
            },
            {
                "verse": "Aegri carnificis torum subire,"
            },
            {
                "verse": "Hos addunt animos proterviores."
            },
            {
                "verse": "Me carpit clam igitur, measque nugas"
            },
            {
                "verse": "Vix assis putat esse faciendas:"
            },
            {
                "verse": "At carpat licet usque et usque et usque,"
            },
            {
                "verse": "Assis nec faciat nihil laboro."
            },
            {
                "verse": "Quicquid vult potius Cynedus excors,"
            },
            {
                "verse": "Quam nobis iterum suos amores,"
            },
            {
                "verse": "Quos ludit calamo nimis cacato,"
            },
            {
                "verse": "Fessis auribus ingerat misellus,"
            },
            {
                "verse": "Ipsis vel ratibus parum ferendus,"
            },
            {
                "verse": "Quae flavi prope Tybridis retentae"
            },
            {
                "verse": "Litus sordidulis vadis quiescunt."
            }
        ],
        [
            {
                "verse": "Qui nunc pampineis frequentor umbris,"
            },
            {
                "verse": "Et cultu nitidus recentiore"
            },
            {
                "verse": "Hortis, legitimisque praediisque"
            },
            {
                "verse": "Farnesi puta, Ghissiique ditis"
            },
            {
                "verse": "Iam me consimilem reor vocari;"
            },
            {
                "verse": "Famosa modo sordidus taberna"
            },
            {
                "verse": "Spinis undique, vespribusque acutis"
            },
            {
                "verse": "Silvescens, sterili solo rigebam."
            },
            {
                "verse": "Huc tantum madidus mero fututor,"
            },
            {
                "verse": "Frigeret puto forte cum lupanar,"
            },
            {
                "verse": "Scortorum agmine cinctus impudico"
            },
            {
                "verse": "Ad molles choreas pedem ferebat."
            },
            {
                "verse": "At nunc limitibus repente sectis,"
            },
            {
                "verse": "Mollito gremio, et sinu subacto,"
            },
            {
                "verse": "Cum cepis ubi sectilique porro"
            },
            {
                "verse": "Communis mihi, villicoque haberi"
            },
            {
                "verse": "Iam coepta est ratio, rubusque vulsus"
            },
            {
                "verse": "Quantum et caricis affuit malignae"
            },
            {
                "verse": "Flammis, assiduaque fossione,"
            },
            {
                "verse": "Qui nuper fueram salax taberna,"
            },
            {
                "verse": "Herbesco domini nitente cultu,"
            },
            {
                "verse": "Et crebra petor irrigatione."
            },
            {
                "verse": "Sic me quae celeri quatit rotatu"
            },
            {
                "verse": "Ex libidine, proteritque cuncta"
            },
            {
                "verse": "Fors iussit nitida virere fronde."
            }
        ],
        [
            {
                "verse": "Vos o Pegasidum quibus sororum"
            },
            {
                "verse": "Dudum virginei patent recessus,"
            },
            {
                "verse": "Quamvis in sibi sede dedicata"
            },
            {
                "verse": "Nondum constiterit pater Priapus,"
            },
            {
                "verse": "Custos exigui Priapus horti,"
            },
            {
                "verse": "Bini delitiasque villulamque,"
            },
            {
                "verse": "Cuius nunc opera fugatis aestum,"
            },
            {
                "verse": "Et solis radios potentiores"
            },
            {
                "verse": "Vite excluditis arte coniugata,"
            },
            {
                "verse": "Ad caelum placido vocate versu"
            },
            {
                "verse": "Qui non fecerit, aridus Poeta"
            },
            {
                "verse": "Collatum sibi Granium repente,"
            },
            {
                "verse": "Nec non Britoniosque Casiosque"
            },
            {
                "verse": "Saecli incommoda, pessimos poetas"
            },
            {
                "verse": "Cultos sentiat omnibus Marones,"
            },
            {
                "verse": "Magnos seu potius videri Homeros."
            }
        ],
        [
            {
                "verse": "Quam bene consuluit terrarum Iuppiter orbi,"
            },
            {
                "verse": "Communis solii cum tibi iura dedit,"
            },
            {
                "verse": "Scilicet ex illo dominatus, Paule, superbos"
            },
            {
                "verse": "Desiit, et rerum est urbs tua facta potens."
            },
            {
                "verse": "Et quae vincla ferox nobis iam Turca ferebat,"
            },
            {
                "verse": "Haec timet ad Nili territus ille caput."
            },
            {
                "verse": "Iure igitur festas sumit tibi Roma corollas,"
            },
            {
                "verse": "Et revocat votis hunc sibi saepe diem."
            }
        ],
        [
            {
                "verse": "Italiam innumeris peteret dum Turca carinis,"
            },
            {
                "verse": "Subderet ut turpi te quoque Roma iugo,"
            },
            {
                "verse": "Tarpei invigilans summo de culmine saxi"
            },
            {
                "verse": "Audaci Paulus pectore tela capit."
            },
            {
                "verse": "Pro Latio Paulus, pro sacris Iuppiter aris"
            },
            {
                "verse": "Imperio steterunt nixus uterque pari."
            },
            {
                "verse": "Nec mora, proiectis diffugit Barbarus armis,"
            },
            {
                "verse": "Nostraque sic gemino est terra recepta Iove."
            }
        ],
        [
            {
                "verse": "Farnesi aspiciens silvis Cytherea sub altis"
            },
            {
                "verse": "Immites iaculo procubuisse feras,"
            },
            {
                "verse": "Nate, ait, hac frustra sternuntur rura sagitta,"
            },
            {
                "verse": "Sunt hominum telis corda petenda tuis."
            },
            {
                "verse": "Mox ut Alexandri patuit decus, inclyte, dixit,"
            },
            {
                "verse": "Quam iuvat hoc falli saepius ore, puer."
            }
        ],
        [
            {
                "verse": "Farnesi quod victus equis Zephyrusque Notusque,"
            },
            {
                "verse": "Et cedit Boreae vis anomosa trucis,"
            },
            {
                "verse": "Hanc sibi praecerpunt laudem non Thessala tellus,"
            },
            {
                "verse": "Non Numidum infreni nobilis ora grege."
            },
            {
                "verse": "Illis sed faciles praebet victoria cursus"
            },
            {
                "verse": "Aurigae vultu dissimulante Deam."
            }
        ],
        [
            {
                "verse": "Farnesi Pallas cursus dum spectat equorum,"
            },
            {
                "verse": "Neptunum his contra vocibus orsa Dea est:"
            },
            {
                "verse": "Si tibi prima ferum fudissent litora talem,"
            },
            {
                "verse": "Hasta mea haec magno victa tridente foret."
            }
        ],
        [
            {
                "verse": "Armenia rapto si quis de Tigride fetu"
            },
            {
                "verse": "Optat inoffensa praeproperasse fuga,"
            },
            {
                "verse": "Illam non speculi radiantis imagine fallat,"
            },
            {
                "verse": "Farnesi volucres sed moderetur equos."
            }
        ],
        [
            {
                "verse": "Regis equos natura parens connixa volucres"
            },
            {
                "verse": "Farnesi, tales mox dedit ore sonos."
            },
            {
                "verse": "Vivite vos mihi iam tandem spes ultima partus,"
            },
            {
                "verse": "Quis similes posthac mi peperisse nefas."
            }
        ],
        [
            {
                "verse": "Hos si vidisset muros ferus Hannibal olim,"
            },
            {
                "verse": "Fudisset tales ore tremente sonos."
            },
            {
                "verse": "Imperii domus alta, tibi iure omnia cedant"
            },
            {
                "verse": "Arma, decet gentem vincere Marte satam."
            }
        ],
        [
            {
                "verse": "Durior ingruerit casus si forte, recepti"
            },
            {
                "verse": "Aeneadae patrias quo tueantur opes,"
            },
            {
                "verse": "Aeternam Paulus firmavit moenibus urbem,"
            },
            {
                "verse": "Et dedit externas temnere posse minas."
            },
            {
                "verse": "Barbare cede hostis, susceptaque tela reconde,"
            },
            {
                "verse": "Et noris moles has posuisse Deum."
            }
        ],
        [
            {
                "verse": "Cingeret aeternam Paulus cum moenibus urbem,"
            },
            {
                "verse": "His oculos summa deiicit arce Pater."
            },
            {
                "verse": "Et subito eductas miratus surgere moles,"
            },
            {
                "verse": "Talia divino pectore dicta refert."
            },
            {
                "verse": "Cum caelum quateret bello Titania pubes,"
            },
            {
                "verse": "His superbum potuit non timuisse cohors."
            }
        ],
        [
            {
                "verse": "Qui modo tela inter durique incommoda Martis"
            },
            {
                "verse": "Bellator properans castra sequebar equus,"
            },
            {
                "verse": "Numine Paule tuo pacatis undique terris"
            },
            {
                "verse": "Vinclorum oblitus per loca sola vagor."
            },
            {
                "verse": "Iam mihi praeduri mollescunt corporis artus,"
            },
            {
                "verse": "Militiae postquam munera dura silent."
            },
            {
                "verse": "At diducta iterent Parcae tibi stamina Terti,"
            },
            {
                "verse": "Tam laetos orbi qui facis ire dies."
            }
        ],
        [
            {
                "verse": "Armorum oblitus Caesar quod Gallica visit"
            },
            {
                "verse": "Regna, peregrino nescia Marte premi;"
            },
            {
                "verse": "Quodque animo ponit Gallus, quod foedera iungit,"
            },
            {
                "verse": "Et prius invisae commoda pacis amat;"
            },
            {
                "verse": "Muneris omne tui, Paule est, quo sidera dudum"
            },
            {
                "verse": "Aurea tergemino vertice nixus adis."
            },
            {
                "verse": "Hortatus meminere tuos, meminere labores,"
            },
            {
                "verse": "Quos terra nuper pertulerisque mari."
            },
            {
                "verse": "Crede mihi, praesens amborum mentibus haeres,"
            },
            {
                "verse": "Et nondum excussus pectore vivis adhuc."
            }
        ],
        [
            {
                "verse": "Quod solitus cursu volucres praevertere ventos"
            },
            {
                "verse": "Haeserit urbano carcere missus equus,"
            },
            {
                "verse": "Non hoc effetae vires, tenuataque membra,"
            },
            {
                "verse": "Efficit aut pigro tarda senecta gelu;"
            },
            {
                "verse": "Sed tu dum Morinos superas celeberrime saltus,"
            },
            {
                "verse": "Et summota Italis solibus arva petis,"
            },
            {
                "verse": "Farnesi, optatos palmae contemsit honores,"
            },
            {
                "verse": "Scilicet et numen sensit abesse tuum."
            },
            {
                "verse": "Publica quid mirum si te iam vota requirunt,"
            },
            {
                "verse": "Absens quando ipsis es quoque cura feris."
            }
        ],
        [
            {
                "verse": "Dum canibus silvas urget Farnesius acer,"
            },
            {
                "verse": "Setigeri latebris delituere sues;"
            },
            {
                "verse": "Nempe illos qui saepe Venus te decipit, anceps"
            },
            {
                "verse": "Elusit falsis error imaginibus."
            },
            {
                "verse": "Ergo cupidineis fierent ne praeda sagittis,"
            },
            {
                "verse": "Cognita communi lustra timore petunt,"
            },
            {
                "verse": "Unius ob noxam memores, quae fletibus antra"
            },
            {
                "verse": "Implerit scissa Cypria pulcra coma."
            }
        ],
        [
            {
                "verse": "Herculis invicti nomen tibi fata dederunt,"
            },
            {
                "verse": "Teque unum populis tot voluere Ducem."
            },
            {
                "verse": "Facta Dei ut superes victor, verumque laborem,"
            },
            {
                "verse": "Conficiens telis horrida monstra tuis."
            },
            {
                "verse": "Te miseros servasse velis, monstrisque fugatis"
            },
            {
                "verse": "Semineces vitae restituisse iuvet."
            },
            {
                "verse": "Livor edax, pestis quo non immanior ulla"
            },
            {
                "verse": "Irruit, et rabido viscera dente petit."
            },
            {
                "verse": "Aut igitur lapsis succurras optime rebus,"
            },
            {
                "verse": "Aut captum Herculeis laudibis esse nega."
            }
        ],
        [
            {
                "verse": "Defecto donec placentur gutture manes,"
            },
            {
                "verse": "Et conspersa tuo sanguine roret humus,"
            },
            {
                "verse": "Haec memorans rapidus laxatis fontibus amnis"
            },
            {
                "verse": "Murmurat, et venas evocat inde truces."
            },
            {
                "verse": "Insonuere omnes silvae, collesque propinqui"
            },
            {
                "verse": "Testati luctum quo potuere sono."
            },
            {
                "verse": "Omnis eo terrore tremens diffugit Iberus,"
            },
            {
                "verse": "Nudaque sunt Gallo castra relicta Duci."
            }
        ],
        [
            {
                "verse": "Antoni Cleopatra dapes, et pocula lusit"
            },
            {
                "verse": "Femina Romano Barbara nupta viro:"
            },
            {
                "verse": "Immensi pretii nivea pendebat ab aure"
            },
            {
                "verse": "Gemma Dioneo sidere clara magis;"
            },
            {
                "verse": "Liquitur haec, madido coram potanda marito;"
            },
            {
                "verse": "Haustus ut innumeras hauriat unus opes:"
            },
            {
                "verse": "Ambitiosa magis res est formose labellis,"
            },
            {
                "verse": "Dulcia Lygde tuis oscula ferre semel:"
            },
            {
                "verse": "Praterea si quid cupido praebebis Amanti,"
            },
            {
                "verse": "Gaudia Caelestum posthabiturus ero."
            }
        ],
        [
            {
                "verse": "Tyrannus Oedipus Sophoclis altera est"
            },
            {
                "verse": "Latina facta Paccio tragoedia"
            },
            {
                "verse": "Modis, nitore, ita Attice, quid amplius?"
            },
            {
                "verse": "Uter sit auctor hic, an ille, ut ambigas."
            }
        ],
        [
            {
                "verse": "Si pietas, si fama tibi, si fidus amator,"
            },
            {
                "verse": "Si soboles cordi est, obsecro, Nympha mane."
            },
            {
                "verse": "Saepius haec repetens implebam questibus auras,"
            },
            {
                "verse": "Reddebant valles undique, Nympha mane."
            },
            {
                "verse": "Illa quidem addiderat plantis exterrita pennas,"
            },
            {
                "verse": "Et ventos ibat cursibus ante leves."
            },
            {
                "verse": "Tunc veluti fulmen (stimulis amor acribus urget)"
            },
            {
                "verse": "Ut rapidus turbo, plenus ut amnis agor."
            },
            {
                "verse": "Ne spoliis autem potiar iam victor opimis,"
            },
            {
                "verse": "Et praedam digitis moestus abire sinam,"
            },
            {
                "verse": "Forte puellarum se se chorus obvius offert,"
            },
            {
                "verse": "Aureus exactis imbribus annus erat."
            },
            {
                "verse": "Et Gallam excipiunt alacres, Gallamque salutant,"
            },
            {
                "verse": "Quid trepidet, quaerunt, cur sit anhela, rogant."
            },
            {
                "verse": "Nec mora, cum primum nitidis designor ocellis,"
            },
            {
                "verse": "In mea terribiles unguibus ora volant."
            },
            {
                "verse": "Parce Venus, fugio laceri non immemor Orphei,"
            },
            {
                "verse": "Novit supplicii femina nulla modum."
            }
        ],
        [
            {
                "verse": "Ardebat, venis ingens, et vulnus alebat"
            },
            {
                "verse": "Totus, et insani Totus amoris erat."
            },
            {
                "verse": "Seque, suamque animam pulchrae donarat amicae,"
            },
            {
                "verse": "Quicquid fortunae, quicquid habebat opum."
            },
            {
                "verse": "A qua cum varia falli se nosceret arte,"
            },
            {
                "verse": "Nec posset strictis solvere se laqueis;"
            },
            {
                "verse": "Finivit laqueo vitam, non ut sibi vitam,"
            },
            {
                "verse": "Quae sua iampridem non erat, arriperet;"
            },
            {
                "verse": "Verum ut quod dederat dono spoliaret amicam,"
            },
            {
                "verse": "Illius et vitae nescio quid raperet."
            },
            {
                "verse": "Felix morte fuit, quoniam tunc mortuus, est cum"
            },
            {
                "verse": "Nil potuit vitae perdere, nil animae."
            }
        ],
        [
            {
                "verse": "Nemo potest veri laqueos, vir magnus amoris"
            },
            {
                "verse": "Sic licet, admoto solvere ni laqueo."
            },
            {
                "verse": "Exemplo est Totius, qui cum non viribus ullis,"
            },
            {
                "verse": "Non prece se posset solvere, non pretio;"
            },
            {
                "verse": "Et laqueo laqueos, et vinclis vincla resolvit,"
            },
            {
                "verse": "O magni vires pectoris, atque animi!"
            },
            {
                "verse": "Sic potius strictos voluit dissolvere nodos,"
            },
            {
                "verse": "Quam strictum nodis vivere perpetuis."
            }
        ],
        [],
        []
    ]
}