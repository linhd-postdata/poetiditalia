{
    "author": "pseudo Petrarca",
    "title": "antiovidianus",
    "url": "http://www.poetiditalia.it/texts/PS_PETR|anti|001",
    "text": [
        [
            {
                "verse": "Sublimi residens kathedra, uenerande magister,"
            },
            {
                "verse": "Suscipe college munus opusque tui."
            },
            {
                "verse": "Nasonem mea musa ferit, quia stercora sumens"
            },
            {
                "verse": "Aurauit musa tam rutilante sua"
            },
            {
                "verse": "Effecitque suis decorosis uersibus, ut sit"
            },
            {
                "verse": "Fel mel, nox lux, mors uita laborque quies."
            },
            {
                "verse": "Inde sathan, draco callidus, hostis iniquus et audax,"
            },
            {
                "verse": "Insidians iuuenum mollia corda capit."
            },
            {
                "verse": "Subuertunt mala uerba fidem, sanctos quoque mores"
            },
            {
                "verse": "Corrumpunt sepe. Sit michi prima parens"
            },
            {
                "verse": "Hinc testis, sathane prauis seducta loquelis."
            },
            {
                "verse": "Heu patimur uerbis omnia dampna malis!"
            },
            {
                "verse": "Hoc opus oro uide, uisum diffundere cura."
            },
            {
                "verse": "Quondam Nasonis, sis rogo preco dei."
            },
            {
                "verse": "O cultor Veneris, ueri contemptor, amator"
            },
            {
                "verse": "Falsi, quid, Naso, sollicitudo fuit"
            },
            {
                "verse": "Tanta tibi seuos inmittere mentibus ignes"
            },
            {
                "verse": "Et lenta sathanam sollicitare manu?"
            },
            {
                "verse": "Carmina que condis sunt incentiua furoris."
            },
            {
                "verse": "De puris nocuos uersificando facis."
            },
            {
                "verse": "A te compositus liber est nullus nisi fallax"
            },
            {
                "verse": "Et qui subuertat a pietate pios."
            },
            {
                "verse": "Ipse tuus grandis, quo uertis mille figuras,"
            },
            {
                "verse": "Nil nisi mendosa uerba libellus habet."
            },
            {
                "verse": "Illic diuinum cunctis uenerabile nomen"
            },
            {
                "verse": "Proh! das pollutis et sine lege uiris."
            },
            {
                "verse": "Iupiter ac reliqui scelerati, pascua flamme"
            },
            {
                "verse": "Perpetue, dignum nil deitate ferunt."
            },
            {
                "verse": "Luxuriosa fuit Venus et meretricula Iuno."
            },
            {
                "verse": "Has quoque presumis ore uocare deas."
            },
            {
                "verse": "Ausus es et pecudes et aues nocuosque colubres,"
            },
            {
                "verse": "Plantas et lapides heu! uocitare deos."
            },
            {
                "verse": "Tuque creatorem blasphemas, impie, tradens"
            },
            {
                "verse": "Nescio quos natos de pariente petra."
            },
            {
                "verse": "Tu quoque demonibus perhibes elementa subesse,"
            },
            {
                "verse": "Dum te tradente uertere cuncta ualent."
            },
            {
                "verse": "Que dum scripsisti sic blasphemando, cupido"
            },
            {
                "verse": "Quo magis arderet, cura suprema fuit."
            },
            {
                "verse": "Quid facis in fastis nisi festa refundere seuis,"
            },
            {
                "verse": "Quando quis uel ubi qua uelit arte coli."
            },
            {
                "verse": "Illic praue doces nudas saltare puellas."
            },
            {
                "verse": "Illic compleri precipis omne nephas."
            },
            {
                "verse": "Dumque deos dicis contraria querere thura,"
            },
            {
                "verse": "Te sathane seruum iure patente probas."
            },
            {
                "verse": "His tamen inseruit candens tua praua libido"
            },
            {
                "verse": "Semper, quo plus plus ardeat ipsa Venus."
            },
            {
                "verse": "Ille carens titulo plenus leuitate libellus"
            },
            {
                "verse": "Quid nisi luxurie fetida uerba sonat?"
            },
            {
                "verse": "Illic plena dolis depingitur per te Corinna,"
            },
            {
                "verse": "In cuius nasum posteriore tenes."
            },
            {
                "verse": "Nec regina fuit, ueluti suadere uolebas,"
            },
            {
                "verse": "Sed meretrix turpis, testis es ipse michi."
            },
            {
                "verse": "Et cum hic lenas, hic omnia turpia ponis,"
            },
            {
                "verse": "Que ualeant mentes igne uorare pias."
            },
            {
                "verse": "Incendens animos cecansque libellus amandi"
            },
            {
                "verse": "Ignibus horrendis ligna uoranda parat."
            },
            {
                "verse": "Te seruum Veneris uel in eius castra tulisse"
            },
            {
                "verse": "Arma diu sua sic gesta canendo probas."
            },
            {
                "verse": "Quidquid turpe potest seu non audibile dici"
            },
            {
                "verse": "Vel quid dedeceat, hec tua musa uocat."
            },
            {
                "verse": "Et sicut patuit fuit hec intencio tota:"
            },
            {
                "verse": "Ad Veneris crimen sollicitare uiros."
            },
            {
                "verse": "Oppositum tandem conscribens carmen amori,"
            },
            {
                "verse": "Sic condempnando turpia facta probas."
            },
            {
                "verse": "Vix umquam scribens posuisti mel sine felle,"
            },
            {
                "verse": "Mixtaque mortiferis hec medicina fuit."
            },
            {
                "verse": "Laudando dampnas mellita fauce uenenum."
            },
            {
                "verse": "Sicque spuis nocuum, quod manet ore sapor."
            },
            {
                "verse": "Dum curas, laceras, medicando uolnera ponis,"
            },
            {
                "verse": "Diuelli nescis pressus ab arte tua."
            },
            {
                "verse": "Ex his nulla fuit quas scribis epistola, que non"
            },
            {
                "verse": "Plena foret Veneris nectare; quaque uales"
            },
            {
                "verse": "Arte probrans castas, meretricia carmina fingis."
            },
            {
                "verse": "Laudas Penelopem, sed prope dicis anum."
            },
            {
                "verse": "Incestus suadetur ibi licitumque coire"
            },
            {
                "verse": "Iunctos, dum fratrem fertur amasse soror."
            },
            {
                "verse": "Raptus adulterium stuprum comixtio turpis"
            },
            {
                "verse": "Dant tibi processus materieque tue."
            },
            {
                "verse": "Dum pulicis condis polluta mente libellum,"
            },
            {
                "verse": "Non es confusus te similare sibi."
            },
            {
                "verse": "Cur nisi feminee quo posses incola uolue"
            },
            {
                "verse": "Esse? Breuis tibi sit talis ubique domus."
            },
            {
                "verse": "Huius tu semper male fetida menstrua furas."
            },
            {
                "verse": "Huius et urina sit tibi perpes aqua"
            },
            {
                "verse": "Stercoris et putridi semper pascaris odore."
            },
            {
                "verse": "Aer te recreet posteriore crepans."
            },
            {
                "verse": "Que dampnas alibi, meretricia smigmata condis,"
            },
            {
                "verse": "Vt ualeant facies dedecorare suas."
            },
            {
                "verse": "Stercus et urinam far calcem uitraque dira"
            },
            {
                "verse": "Argentumque fluens ponis in arte tua."
            },
            {
                "verse": "Hec digitis misce, liniatur femina mixtis,"
            },
            {
                "verse": "Sed post hec lambant stercora labra tua."
            },
            {
                "verse": "Decipiatque suum mulier depicta maritum."
            },
            {
                "verse": "Nam quamcumque litam uix reor esse piam."
            },
            {
                "verse": "De nuce conscriptus caret utilitate libellus,"
            },
            {
                "verse": "Quem fore mendacem de racione patet."
            },
            {
                "verse": "Arbor sit uere uel femina mistica sit nux,"
            },
            {
                "verse": "Quam ponis, nusquam crimen abesse potest."
            },
            {
                "verse": "Crimine tam mulier caret omnis quam mare fluctu."
            },
            {
                "verse": "Dante nucem nuceo, nux nocitura manet."
            },
            {
                "verse": "Vel uagus est igitur uel mendax hic liber et te"
            },
            {
                "verse": "Mendacem dicit et probat esse uagum."
            },
            {
                "verse": "Ibidis acta canis. Recte siquidem, quia praua"
            },
            {
                "verse": "Est auis et uite consimilata tue."
            },
            {
                "verse": "Huic serpens cibus est, pastura peroptima rane."
            },
            {
                "verse": "Te pascunt mortis luxurieque dapes."
            },
            {
                "verse": "Sola fidem uiolat lecti sociata marito,"
            },
            {
                "verse": "Quam tu doctrinam tradis utraque manu."
            },
            {
                "verse": "Sicut fecisti, sic fit tibi. Sic docuisti."
            },
            {
                "verse": "Sic faciunt putres -. Quid maledicta gregas?"
            },
            {
                "verse": "Visio, que thaurum te fert uaccamque Corinnam,"
            },
            {
                "verse": "Materia seruit conueniente tibi."
            },
            {
                "verse": "Thaurus mugitu fenum uaccamque requirit."
            },
            {
                "verse": "A te quid canitur luxuriosa gula?"
            },
            {
                "verse": "Thaurus quas edit repetitas ruminat herbas:"
            },
            {
                "verse": "Tuque iuuentutis turpia facta refers."
            },
            {
                "verse": "Thaurus post aratrum seruis mactatur edendus:"
            },
            {
                "verse": "Tu post exilium manibus esca daris."
            },
            {
                "verse": "Tristicie carmen tibi competit et tamen ipse"
            },
            {
                "verse": "Luctus perpetui causa doloris erit."
            },
            {
                "verse": "Nam fles exilium, fles excidium, gemis urbe"
            },
            {
                "verse": "Te pulsum. Non fles, te quod Auernus habet."
            },
            {
                "verse": "Sed qualis fueris, patet hic. Nam nullus amicus"
            },
            {
                "verse": "Te reuocare studet, nec reperire uales"
            },
            {
                "verse": "In te, quo releueris, ut ille Boecius almus"
            },
            {
                "verse": "Exul agit, summe laudis honore nitens."
            },
            {
                "verse": "Ipse Tomitane iam non nouus incola terre"
            },
            {
                "verse": "Describis rura, pulsus ab urbe tua."
            },
            {
                "verse": "Ob scelerosa tue dampnaris crimina uite"
            },
            {
                "verse": "Nec luit hec scelera pena, sed auget ea."
            },
            {
                "verse": "Vt tua perlegeres memorando crimina, penam"
            },
            {
                "verse": "Hanc dederat iustus tis miserando deus."
            },
            {
                "verse": "Sed male morbosus, moriturus morte perhenni,"
            },
            {
                "verse": "In medicum surgis obprobriando deum."
            },
            {
                "verse": "Nescio quos alios conscripseris ipse libellos,"
            },
            {
                "verse": "Sed si scripsisti, nil nisi praua ferunt."
            },
            {
                "verse": "Spurcicia plenus nisi spurcida fundere nescis."
            },
            {
                "verse": "Ore tuo putrido fetida queque uomis."
            },
            {
                "verse": "Infectus uiciis alios corrumpere queris."
            },
            {
                "verse": "Persuades scriptis quod facis ipse manu."
            },
            {
                "verse": "Tot seuis igitur moriens dampnabere penis,"
            },
            {
                "verse": "Quot tua peccare scripta uel acta docent."
            },
            {
                "verse": "Horreo quas pateris. Vix scribere suffert."
            },
            {
                "verse": "Ipsa manus. Metuit cor trutinando focos."
            },
            {
                "verse": "Nunc candens et nunc algens te uertit Auernus:"
            },
            {
                "verse": "Ossa calor siccat, sed premit ipsa gelu."
            },
            {
                "verse": "Hinc ab aquis niuium nimios portaris ad ignes,"
            },
            {
                "verse": "Et subeunt penas singula membra suas."
            },
            {
                "verse": "Os sanies, oculos fumus, genitalia serpens,"
            },
            {
                "verse": "Vincla manus, uermes cor cruciando tenent."
            },
            {
                "verse": "Adde quod his premeris, qui te peccando secuntur."
            },
            {
                "verse": "In foueam cecum cecus eundo trahit."
            },
            {
                "verse": "Hos tibi dant fructus tua carmina. Semina praua"
            },
            {
                "verse": "Mortem parturiunt. Horrida mortis habe."
            },
            {
                "verse": "Non erat in celis, quo carmina fingere posses"
            },
            {
                "verse": "Et quo tu celeber et tua musa foret?"
            },
            {
                "verse": "Cur non scripsisti, celi quis conditor esset"
            },
            {
                "verse": "Et que materia quodue sit eius opus,"
            },
            {
                "verse": "Qua niteat forma, quo semper in axe rotetur,"
            },
            {
                "verse": "Quorsum sit motus eius ubique sinat,"
            },
            {
                "verse": "Qua ueniat Titan uel quo nox sidera condat,"
            },
            {
                "verse": "Cur tam diuersus surgat in orbe dies,"
            },
            {
                "verse": "Vnde sit aduersis concordia tanta planetis -"
            },
            {
                "verse": "Hic citus, hic tardus, friget is, ille calet -"
            },
            {
                "verse": "Quis sit eius situs, et quare Saturnus ad alta"
            },
            {
                "verse": "Transuolet et luna tendat ad yma uias."
            },
            {
                "verse": "Cur medius sol, Iupiter et mars sint super, infra"
            },
            {
                "verse": "Sit Venus, in cursu Mercuriusque situs,"
            },
            {
                "verse": "Et bissena poli quo currant ordine signa,"
            },
            {
                "verse": "Cur aries primus quidue rotando ferat,"
            },
            {
                "verse": "Vnde galaxia per te uia lactea dicta,"
            },
            {
                "verse": "Quid signet celis, quoue reponat iter,"
            },
            {
                "verse": "Tempora quid uariet, cur tam uariabilis annus,"
            },
            {
                "verse": "Cur nunc terra neget, nunc det habunda sata,"
            },
            {
                "verse": "Cur uer florescat, cur feruida torreat estas,"
            },
            {
                "verse": "Colligat autumpnus, cuncta recludat yemps."
            },
            {
                "verse": "Quod si non quibas celi describere cursus,"
            },
            {
                "verse": "Ignis nobilitas discucienda fuit:"
            },
            {
                "verse": "Quod sic alta petit, tam claro lumine splendens,"
            },
            {
                "verse": "Quod se multiplicat se minuendo nichil."
            },
            {
                "verse": "Subtilis penetrat calor eius corpora grossa."
            },
            {
                "verse": "Inde bonus sapor est, inde salusque cibis."
            },
            {
                "verse": "Oppositas consumit aquas redditque calore"
            },
            {
                "verse": "Ignitas, lapides uertit in era coquens."
            },
            {
                "verse": "Iungit, disiungit, stringit, dissoluit et unit,"
            },
            {
                "verse": "Diuidit et purgat, allicit atque tenet."
            },
            {
                "verse": "Alleuiat letosque facit, quos frigora pigros"
            },
            {
                "verse": "Et tristes faciunt, atque colorat eos."
            },
            {
                "verse": "Humores siccat nocuos morbosque repellit."
            },
            {
                "verse": "Frigus quas clausit, preparat ipse uias."
            },
            {
                "verse": "Materiaque sua sic pascitur, ut tamen eius"
            },
            {
                "verse": "Non tollat uires. Ecce stupenda fero."
            },
            {
                "verse": "Si serpentina pinguedine paueris ignem,"
            },
            {
                "verse": "Parebit serpens trabs laqueata domo."
            },
            {
                "verse": "Si lacrimis asini mixtis oleo foueatur,"
            },
            {
                "verse": "Sicut asellus erit incola quisque domus."
            },
            {
                "verse": "Archam comburas, carnes salsaueris in qua,"
            },
            {
                "verse": "Salsus erit totus, qui manet inde, cinis."
            },
            {
                "verse": "Quod si nolebas ignis describere iura,"
            },
            {
                "verse": "Naturam poteras aeris arte sequi:"
            },
            {
                "verse": "Quod uitam spiret cunctis mortalibus et quod"
            },
            {
                "verse": "Inde uides, audis, olfacis atque sapis. -"
            },
            {
                "verse": "Debebas rapidos uersu depingere uentos,"
            },
            {
                "verse": "Quisue sit algoris quisue caloris aer;"
            },
            {
                "verse": "Quis terram stringat uel quis post laxet eandem;"
            },
            {
                "verse": "Quo flores uernent, quo quoque flante cadant."
            },
            {
                "verse": "Quis densare ualet uel quis dissoluere nubes?"
            },
            {
                "verse": "Quis condensatas tam bene soluit aquas? -"
            },
            {
                "verse": "Vnde niues fiant, quid sit ros atque pruina."
            },
            {
                "verse": "Vnde nocens grando tam furibunda uenit?"
            },
            {
                "verse": "Quid sit quod tanto strepitu sic concutit orbem:"
            },
            {
                "verse": "Quare non hyeme pertonet ille sonus."
            },
            {
                "verse": "Ignitas acies quis ducat in aera. Quid sit"
            },
            {
                "verse": "Tam fulgens fulgur nec sine rube rubens."
            },
            {
                "verse": "Quid faciat fulmen uel quo iaciente feratur."
            },
            {
                "verse": "Vnde quod urat habet. Que ferienda petit."
            },
            {
                "verse": "Cur magis estiuo reliquo quam tempore fulmen"
            },
            {
                "verse": "Decidat et tuta fulmine perstet yems."
            },
            {
                "verse": "Quid sit ceruleus, qui tam bene uoluitur, arcus;"
            },
            {
                "verse": "Cur post diluuium, non magis ante fuit."
            },
            {
                "verse": "Quod si nescisti tantum conscendere culmen,"
            },
            {
                "verse": "Subtiles poteras pingere doctus aquas."
            },
            {
                "verse": "An terram portent uel sustineantur ab ipsa;"
            },
            {
                "verse": "Que sit origo maris, quis quoque finis ei."
            },
            {
                "verse": "Quare salsa mari uel sit fluuiis aqua dulcis,"
            },
            {
                "verse": "Cur puteis salsa sepe trahatur aqua."
            },
            {
                "verse": "Vnde refundantur tam celsis montibus unde,"
            },
            {
                "verse": "Et fit de salsa reddita dulcis aqua."
            },
            {
                "verse": "Cur mare uel fluuii mutant quandoque colores."
            },
            {
                "verse": "Cur leuis et leuis hec sit et illa grauis."
            },
            {
                "verse": "Hec durum mollit, sed mollia durat et herbas."
            },
            {
                "verse": "Hec lapidem faciet, hec leuat, illa nigrat."
            },
            {
                "verse": "Hec calet, hec friget, iuuat hec, male sauciat illa."
            },
            {
                "verse": "Hec scabiem tollit, illa nouabit eam."
            },
            {
                "verse": "Hec male fecundat, rigat hec pinguedine prata."
            },
            {
                "verse": "Hec nocuos pisces nutrit et illa bonos."
            },
            {
                "verse": "Non suffert paleas et ferrum sustinet unus,"
            },
            {
                "verse": "Qui lacus accusat, quod sodomita facit."
            },
            {
                "verse": "In glaciem durata caret salsedine ponti"
            },
            {
                "verse": "Limpha. Maior uirtus est aquilone mari:"
            },
            {
                "verse": "Cum cunctas diffundat aquas mare postque resumat,"
            },
            {
                "verse": "Eius nec crescunt nec minuuntur aque."
            },
            {
                "verse": "Si tedebat aquas uersu describere, terra,"
            },
            {
                "verse": "Quam calcas, suberat conspicienda tibi."
            },
            {
                "verse": "Qui sint famosi montes collesque minores,"
            },
            {
                "verse": "Fructifere ualles, arua uenusta comis."
            },
            {
                "verse": "Mons ubi sit celsus, cuius sit incola primus"
            },
            {
                "verse": "Noster Adam uel ubi condita nostra fuit"
            },
            {
                "verse": "Prima parens. Vbi sint inferni claustra gementis,"
            },
            {
                "verse": "Terribiles Ethne perpetuique foci."
            },
            {
                "verse": "An sint inferni spiracula sitque tenendum,"
            },
            {
                "verse": "Quod colat Arcturus illa stupenda loca."
            },
            {
                "verse": "Insula que segetes uel que redolencia portet"
            },
            {
                "verse": "Balsama, que uinum dans oleumque ferat."
            },
            {
                "verse": "Qui montes salsi uel sulphurei uel amaris"
            },
            {
                "verse": "Pleni corticibus. Que colat antra draco."
            },
            {
                "verse": "Que sit marmoreis perhabundans insula uenis,"
            },
            {
                "verse": "Que caras gemmas terra beata ferat."
            },
            {
                "verse": "Minerias auri fului que celet arena."
            },
            {
                "verse": "Que tam diuersa cara metalla ferat."
            },
            {
                "verse": "Que diuersorum sit mater terra colorum."
            },
            {
                "verse": "An dici ualeat terra nouata uitrum."
            },
            {
                "verse": "An sint antipodes uel quo stet cardine terra."
            },
            {
                "verse": "Vnde sit hic motus, quo male terra tremit."
            },
            {
                "verse": "Si nolebat in his tua mens sufferre labores,"
            },
            {
                "verse": "Nature poteras rite uidere modos."
            },
            {
                "verse": "Quam bene uestiuit uolucres leuitatibus aer!"
            },
            {
                "verse": "Quam quoque multicolor penna uenustet eas,"
            },
            {
                "verse": "Quam uarius garritus eis cautelaque quanta."
            },
            {
                "verse": "Quo mater pullos seruat amore suos!"
            },
            {
                "verse": "Hec rapit, hec rapitur, hec est siluestris et illa"
            },
            {
                "verse": "Commanet, hec multis, hec sociata pari."
            },
            {
                "verse": "Hec comedit carnes, hec non, iuuat hec, nocet illa."
            },
            {
                "verse": "Hec turmas sequitur, illa remota manet."
            },
            {
                "verse": "Hec gaudet radio, fugit illa diem, petit ista"
            },
            {
                "verse": "Flumina, desertis plus manet illa locis."
            },
            {
                "verse": "Multiplicata nitet geminata prole columba."
            },
            {
                "verse": "Vna manet fenix se renouaudo sibi."
            },
            {
                "verse": "Quis ualeat numerare, maris qui currit in undis"
            },
            {
                "verse": "Piscis, quot facies quotue stupenda gerit."
            },
            {
                "verse": "Illic immense stature mira balena,"
            },
            {
                "verse": "Illic delphines, fida catherua uiris."
            },
            {
                "verse": "Illic ille natat draco, qui uolat aere quique"
            },
            {
                "verse": "Terram percurrit, solus ad ista ualens."
            },
            {
                "verse": "Illic sirene, que sic cantare feruntur,"
            },
            {
                "verse": "Vt fallant homines uocis amore sue."
            },
            {
                "verse": "Illic belligeri cernuntur in ordine pisces."
            },
            {
                "verse": "Magnus Alexander doctus abinde fuit."
            },
            {
                "verse": "Illic concha breuis, que pregnans rore refundit"
            },
            {
                "verse": "Hanc margaritham, quam color albus habet."
            },
            {
                "verse": "Sunt quibus est cibus in terra, sed mansio ponto."
            },
            {
                "verse": "Est qui nil comedit, sed bibit: artus alec."
            },
            {
                "verse": "Quis numeret pecudes uel quis serpencia terre?"
            },
            {
                "verse": "Quisue quod est proprium carmine fingat eis?"
            },
            {
                "verse": "Cur faciem cati timeat leo, cur ferit ipsum"
            },
            {
                "verse": "Albus gallus, cur igne cremare tremit."
            },
            {
                "verse": "Hos iumenta iuuant, fera quos lesura perodit."
            },
            {
                "verse": "Hinc canis, inde lupus, seruat et odit ouem."
            },
            {
                "verse": "Que canibus uel quanta fides, quam simia cauta."
            },
            {
                "verse": "Quam bene portat equus, bos iuga magna trahit."
            },
            {
                "verse": "Quam rudis est asinus. Quare mel diligit ursus."
            },
            {
                "verse": "Subdola quam uulpes est timidusque lepus."
            },
            {
                "verse": "His elephas maior, ferior leo, simia cunctis"
            },
            {
                "verse": "Caucior, utilior est ouis, ipse canis"
            },
            {
                "verse": "Fidior. Est animal nec auis nec bestia, grifis,"
            },
            {
                "verse": "Forcior ac tigris plus leuitate ualet."
            },
            {
                "verse": "Audit aper, linx cernit. In his super omnia ceruus:"
            },
            {
                "verse": "Que semper renouat cornua plena gerit."
            },
            {
                "verse": "Sunt quibus est hominis corpus faciesque canina."
            },
            {
                "verse": "Sunt quibus est oculus unus et ira ferox."
            },
            {
                "verse": "Hec uictum uariant, carnes pellesque cubile."
            },
            {
                "verse": "Hec sociata pari, sed caret illa pare."
            },
            {
                "verse": "Quot sunt serpentes tot mortes. Scorpio paruus"
            },
            {
                "verse": "Fert mortem cauda. Cetera dente nocent."
            },
            {
                "verse": "Sed stimulis uespes pungunt et apes culicesque,"
            },
            {
                "verse": "Quamuis hos uarie retro uel ante ferant."
            },
            {
                "verse": "Et sunt qui perimant uisu flatuque resoluant,"
            },
            {
                "verse": "Et sunt qui lateant quique nocendo uolent."
            },
            {
                "verse": "Hec si desiderant, poteras describere terre"
            },
            {
                "verse": "Vestitum uarium, quam, decorosa nitet."
            },
            {
                "verse": "Quis ualeat florum uarios numerare colores,"
            },
            {
                "verse": "Quos oculus querit tam bene pastus eis."
            },
            {
                "verse": "Quis rerum uarios uersu describat odores,"
            },
            {
                "verse": "Quos nasus querit tam bene pastus eis."
            },
            {
                "verse": "Quis ualeat rerum uarios pensare labores,"
            },
            {
                "verse": "Ad quos tam prompta faux sacianda patet."
            },
            {
                "verse": "Quis ualeat sonitus uarios sentire canoros,"
            },
            {
                "verse": "Ad quos sumendos auris aperta manet."
            },
            {
                "verse": "Quis ualet obiectum describere carmine tactus,"
            },
            {
                "verse": "Quod quandoque iuuat ac aliquando nocet?"
            },
            {
                "verse": "Vnus fons rigat, unus sol coquit unaque terra,"
            },
            {
                "verse": "Vna manus ferit et tam uariata uides."
            },
            {
                "verse": "Si non dignaris tam uilia promere facta,"
            },
            {
                "verse": "Esset homo muse causa decora tue."
            },
            {
                "verse": "Hec incepisti, cum fingens carmine falso"
            },
            {
                "verse": "Dixisti mundum constituisse deos."
            },
            {
                "verse": "Qui dum dixisti \"quisquis fuit ille deorum\","
            },
            {
                "verse": "Ignotum dicis te quasi scire deum."
            },
            {
                "verse": "Hunc homines fecisse refers uirtute supremos."
            },
            {
                "verse": "Atque tua musa sunt metra fusa duo,"
            },
            {
                "verse": "Que si dixisset Salomon summusue propheta"
            },
            {
                "verse": "Dauid uel doctor Paulus, amanda forent:"
            },
            {
                "verse": "\"Os homini sublime dedit celumque uidere"
            },
            {
                "verse": "Iussit et ut uultus tollat ad astra suos\"."
            },
            {
                "verse": "Tam digne poteras hominis bene scribere formam,"
            },
            {
                "verse": "Naturam, mores, tempora, facta, loca."
            },
            {
                "verse": "An sint tam magni quam dicimus esse gigantes."
            },
            {
                "verse": "Si sit pigmeus aptus ad arma breuis."
            },
            {
                "verse": "Vnde sit Ethiopi pellis nigra ....."
            },
            {
                "verse": "Cur sit uir maior et femina iure minor."
            },
            {
                "verse": "Cur careat barba mulier tumeatque papillis,"
            },
            {
                "verse": "Hic humeris, capite pondera portet ea."
            },
            {
                "verse": "Cur sit grossa uiri, sed uox mulieris acuta,"
            },
            {
                "verse": "Pressus aqua curuus, illa supina iacet."
            },
            {
                "verse": "Cur Affer fallax et sit cur incola totus"
            },
            {
                "verse": "Lubricus Europe cultor amator opum."
            },
            {
                "verse": "Quis primus mundo leges dedit, indidit usum"
            },
            {
                "verse": "Bellandi, fecit arma, domauit equos,"
            },
            {
                "verse": "Vrbes construxit, firmauit castra, subegit"
            },
            {
                "verse": "Hostes in seruos regia signa ferens."
            },
            {
                "verse": "Quis primus septem distinctas edidit artes,"
            },
            {
                "verse": "Aut quis scribendi thema modumque dedit,"
            },
            {
                "verse": "Quisque prior cunctis manuales edidit artes."
            },
            {
                "verse": "Quis prior insolitum per mare uela tulit."
            },
            {
                "verse": "Quis primus statuens altaria sancta sacerdos"
            },
            {
                "verse": "Obtulit immenso debita uota deo."
            },
            {
                "verse": "Quantum durarunt Babilonia regna, quis ipsa"
            },
            {
                "verse": "Destruxit bellis apposuitque sibi."
            },
            {
                "verse": "Quantum durarunt Persarum regna, quis ipsa"
            },
            {
                "verse": "Deuicit bellis supposuitque sibi."
            },
            {
                "verse": "Quantum durarunt Grecorum regna, quis ipsa"
            },
            {
                "verse": "Concussit bellis applicuitque sibi."
            },
            {
                "verse": "Quomodo preualuit cunctis Romana potestas,"
            },
            {
                "verse": "Reddita consiliis imperiosa suis."
            },
            {
                "verse": "Materiam poterant hec omnia fundere longam."
            },
            {
                "verse": "Virgilius cecinit pascua rura duces."
            },
            {
                "verse": "Lucanus populi Romani prelia dixit."
            },
            {
                "verse": "Mores composuit aureus ille Catho."
            },
            {
                "verse": "Dente malos mores Iuuenalis musa momordit,"
            },
            {
                "verse": "His Oracius est ut medicina leuis."
            },
            {
                "verse": "Tu, cui musa fuit cunctis fecundior illis -"
            },
            {
                "verse": "Nam quod temptabas scribere uersus erat -,"
            },
            {
                "verse": "Ad putridas uertis mulieres carmina muse"
            },
            {
                "verse": "Tam decorosa tue. Non erat orbe tibi"
            },
            {
                "verse": "Quidquam plus sapidum. Solus tibi fetidus anus"
            },
            {
                "verse": "Efrons femineus discuciendus erat."
            },
            {
                "verse": "Luxuriosus eras et plenus amore nociuo,"
            },
            {
                "verse": "Ignitus reliquos igne uorare uolens."
            },
            {
                "verse": "Omnis amor dici non immerito ualet ignis."
            },
            {
                "verse": "Sed distant nimium carnis amorque dei."
            },
            {
                "verse": "Vrit uterque quidem, sed carnis amor cruciando,"
            },
            {
                "verse": "Diuinus suauis cor leuiando calet."
            },
            {
                "verse": "Cecat amor carnis nec mittit recta uideri."
            },
            {
                "verse": "Lux amor est domini, qui docet omne pium."
            },
            {
                "verse": "Ille uagos faciens caret omni limite fixo,"
            },
            {
                "verse": "Hic stabiles reddens firmat et ornat eos."
            },
            {
                "verse": "Ille docet semper mendacia fingere uerba,"
            },
            {
                "verse": "Hic fugiens falsum nil nisi uera docet."
            },
            {
                "verse": "Ille dat infames tingitque nigredine praua,"
            },
            {
                "verse": "Hic dat famosos et sine labe uiros."
            },
            {
                "verse": "Illic conqueritur quod amet iuuenis nec ametur,"
            },
            {
                "verse": "Hic ruit in collum letus amantis amans."
            },
            {
                "verse": "Illic ne uisi metuunt soluantur amantes,"
            },
            {
                "verse": "Hic quo plus parent federa stricta manent."
            },
            {
                "verse": "Illic riualis nimia grauitate timetur,"
            },
            {
                "verse": "Hic miro zelo complacet omnis amans."
            },
            {
                "verse": "Illic una domus quod amas ne possit haberi"
            },
            {
                "verse": "Seruat, dilectos seruat ubique deus."
            },
            {
                "verse": "Siue uelis nolisue, tua discedis amica,"
            },
            {
                "verse": "Sed semper tecum perstat ubique deus."
            },
            {
                "verse": "Mors rapiat quod amas, succedit amator amori,"
            },
            {
                "verse": "A te dilectus stat sine fine deus."
            },
            {
                "verse": "Femina dona petit nec amator eris nisi dones,"
            },
            {
                "verse": "Victus et uite dat tibi dona deus."
            },
            {
                "verse": "Egra sit aut senio confecta, recusat amari,"
            },
            {
                "verse": "Incomutatus uernat ubique deus."
            },
            {
                "verse": "Afficit attenuat mordet completa libido,"
            },
            {
                "verse": "Dulcis amor domini dat saciando sitim."
            },
            {
                "verse": "Stercora fetida, menstrua spurcida femina fundit"
            },
            {
                "verse": "Ac olet urina, quam retinere nequit:"
            },
            {
                "verse": "Mundus amor domini nullo fetore refellit,"
            },
            {
                "verse": "Candor eum niueus, thuris et ornat odor."
            },
            {
                "verse": "Denique post tempus mors huic succedit amori,"
            },
            {
                "verse": "Extinctus Venerem cessat amare Paris:"
            },
            {
                "verse": "Perpes amor domini mortis dispendia nescit,"
            },
            {
                "verse": "Defunctus Paulus percipit id quod amat."
            },
            {
                "verse": "Tandem perpetua condempnat morte reuulsos"
            },
            {
                "verse": "Carnis ab amplexu carnis amarus amor:"
            },
            {
                "verse": "Sanctus amor domini, uitam sine fine coronans,"
            },
            {
                "verse": "Omnimoda saciat ebrietate pios."
            },
            {
                "verse": "O quicumque legis hec carmina nostra scolaris,"
            },
            {
                "verse": "Conspice, quam distet carnis amorque dei."
            },
            {
                "verse": "Materiam finemque uide, bene respice formam."
            },
            {
                "verse": "Vtilius semper doctus amare solet."
            },
            {
                "verse": "Ille deo natus uoluit de uirgine nasci,"
            },
            {
                "verse": "Vt tibi uirginitas sancta colenda foret."
            },
            {
                "verse": "Qui quantum reprobet quidquid natura negauit,"
            },
            {
                "verse": "Ostendit pena, quam Sodomita tulit."
            },
            {
                "verse": "Sulphur fetorem punit, calor ipse calorem"
            },
            {
                "verse": "Exurit, scansor ignis ad yma ruit."
            },
            {
                "verse": "Si percuncteris quidquid natura creauit,"
            },
            {
                "verse": "Omnia condempnant quod Sodomita facit."
            },
            {
                "verse": "Nos tamen hine dicat quisquis pollutus adulter:"
            },
            {
                "verse": "Sum iustus, quia me non Sodomia premit."
            },
            {
                "verse": "Non urunt flamme, sed aque te gurgite mergunt."
            },
            {
                "verse": "Quod si non pendar, decapitandus ero."
            },
            {
                "verse": "Serpentem fugit, sed eum male scorpio punxit."
            },
            {
                "verse": "Non ruit ille fame, sed perit ipse siti."
            },
            {
                "verse": "Non satis est furem non esse nec esse latronem,"
            },
            {
                "verse": "Si sis usure iunctus inerte manu."
            },
            {
                "verse": "Non es periurus, cum sis homicida. Dedisti"
            },
            {
                "verse": "Consilium Symonis, sed simulachra fugis."
            },
            {
                "verse": "Non te decipiant tua uerba maligna, foramen"
            },
            {
                "verse": "Vnum, sumergit te pereunte ratem."
            },
            {
                "verse": "Nunc igitur tu te uigili circumspice mente"
            },
            {
                "verse": "Nec tibi sis uilis, morte redempte dei."
            },
            {
                "verse": "Cur te demonibus subdis scelerumque cathenam"
            },
            {
                "verse": "Componens colli nes male uincla tui?"
            },
            {
                "verse": "Cur seruus nummi sis, orbis tocius heres?"
            },
            {
                "verse": "Quid sequeris, quas non sis habiturus, opes?"
            },
            {
                "verse": "Es cinis et uermis, cras ipsis esca futurus."
            },
            {
                "verse": "Gloria mundana fallit utraque manu:"
            },
            {
                "verse": "Vna manus mendax presencia non dabit umquam"
            },
            {
                "verse": "Culmina, sed reliqua priuat honore poli."
            },
            {
                "verse": "Non cogas animam fieri pro corpore seruam,"
            },
            {
                "verse": "Et nunquam mulier regnet in urbe tua."
            },
            {
                "verse": "Summus ait Salomon, quod femina nulla bona. Oro,"
            },
            {
                "verse": "Non sis ullius seruus, adesto tibi."
            },
            {
                "verse": "Nunc igitur quisquis non portas uincula dura"
            },
            {
                "verse": "Peccati, lauda, sed tamen usque caue."
            },
            {
                "verse": "Quod si iam male cepisti tibi texere mortem,"
            },
            {
                "verse": "Frange quod ordiris, destrue mortis opus."
            },
            {
                "verse": "At si quis premeris pre consuetudine praua,"
            },
            {
                "verse": "Excucias colli pessima uincla tui."
            },
            {
                "verse": "Numquid semper eris peccati pondere pressus?"
            },
            {
                "verse": "Subdi non poteris te dominante tibi."
            },
            {
                "verse": "Ingeme compaciens, irascere nunc tibi tandem."
            },
            {
                "verse": "Atque furor sanctus dissipet omne malum."
            },
            {
                "verse": "Incipias, non expectes, dum defluat ampnis."
            },
            {
                "verse": "Qui non est hodie, cras minus aptus erit."
            },
            {
                "verse": "Concuciat tua corda timor. Patet amplus Auernus,"
            },
            {
                "verse": "Vt peccatores perpete morte uoret."
            },
            {
                "verse": "Iusticie iudex hoc irreuocabile dixit,"
            },
            {
                "verse": "Quod non exibis, si semel intus eas."
            },
            {
                "verse": "Eternum pensa, quomodo sine murmure portas,"
            },
            {
                "verse": "Tempore permodico quidquid obesse putas."
            },
            {
                "verse": "Cetera ne dicam, sic dicitur ignis acerbus"
            },
            {
                "verse": "Inferni noster, quod uideatur aqua."
            },
            {
                "verse": "Alliciantque tuam celestia premia mentem,"
            },
            {
                "verse": "Et cupias heres esse comesque dei,"
            },
            {
                "verse": "Qui pro te moriens mundum descendit in istum,"
            },
            {
                "verse": "Neue bibas mortem, mortis amara tulit."
            },
            {
                "verse": "Illic sublimis residet pia uirgo Maria,"
            },
            {
                "verse": "Quam matrem uenie scimus et esse dei,"
            },
            {
                "verse": "Angelicique chori uernant sine fine beati"
            },
            {
                "verse": "Et patriarcharum plena decore cohors."
            },
            {
                "verse": "Ipse prophetarum cetus sanctusque Iohannes"
            },
            {
                "verse": "Christi baptista flore decorus ouat."
            },
            {
                "verse": "Summus apostolicus precelsa sede beatus"
            },
            {
                "verse": "Iudicii trepidi pollet honore chorus."
            },
            {
                "verse": "Ille color roseus pro Christi nomine cesis"
            },
            {
                "verse": "Martiribus sanctis seruit et ornat eos."
            },
            {
                "verse": "Doctorum confessorumque dei pia sedes"
            },
            {
                "verse": "Vestitur uiolis. Lilia mixta rosis"
            },
            {
                "verse": "Virgineas ornant nitidas splendore coronas."
            },
            {
                "verse": "Et sua sanctorum premia quisque putat."
            },
            {
                "verse": "Exemplum suadere potest, quos cernis, eorum,"
            },
            {
                "verse": "Qui tanta mundum nobilitate premunt."
            },
            {
                "verse": "Ecce uides fratres inopes nudosque Minores,"
            },
            {
                "verse": "Calcantes falsa gaudia uera sequi."
            },
            {
                "verse": "Quot teneri iuuenes, quot pulchri quotque parentum"
            },
            {
                "verse": "Vnica spes fugiunt, quidquid amare solent,"
            },
            {
                "verse": "Omnia contempnunt, nec opes nec gloria mundi"
            },
            {
                "verse": "Delicieque ualent hos remouere deo."
            },
            {
                "verse": "Vxorem spernit, natos non cogitat, orbat"
            },
            {
                "verse": "En iuuenis matrem, spargere curat opes."
            },
            {
                "verse": "Nilque sibi retinens, exutus uestibus altis"
            },
            {
                "verse": "Induitur uiles; cordula cingit eum."
            },
            {
                "verse": "Inde pedes nudi iuuenilia corpora portant"
            },
            {
                "verse": "Per lapides spinas per luta perque niues."
            },
            {
                "verse": "O quanto calet hic dulci feruore! Quis ignis"
            },
            {
                "verse": "Hanc urit mentem! Quantus in ore sapor"
            },
            {
                "verse": "Ipsius est, cuius gustum nil turbat amarum!"
            },
            {
                "verse": "Nil mouet a requie, nil feriendo grauat."
            },
            {
                "verse": "Ipsius est regnum celi. Iam regnat in alto,"
            },
            {
                "verse": "Iam spernit terras, latus ad astra poli."
            },
            {
                "verse": "Cernis apostolicam iuuenes perducere uitam,"
            },
            {
                "verse": "Cerne quod in terris celica uita nitet."
            },
            {
                "verse": "Omnia dum renuunt, digne bona cuncta merentur."
            },
            {
                "verse": "Omnia qui dederit, omnia dantur ei."
            },
            {
                "verse": "Francisco paret hic, qui dum sua dumque dedit se"
            },
            {
                "verse": "Omnia preceptis subdidit ipse suis -"
            },
            {
                "verse": "Mors lepra febris fraccio seccio uincula pisces"
            },
            {
                "verse": "Et pecudes et aues ac elementa fauent -,"
            },
            {
                "verse": "Qui, quo clarescat quanto sit dignus honore,"
            },
            {
                "verse": "Christi portauit corpore signa suo."
            },
            {
                "verse": "Hec placeant. Quecumque docent bona, perlege."
            },
            {
                "verse": "Que prebent causam consiliumque mali."
            },
            {
                "verse": "Prosper cum Zozima Prudencius ipseque summus"
            },
            {
                "verse": "Sancta Catho suadent. His tua cura uacet."
            },
            {
                "verse": "Atque supra positos poteris transcurrere libros,"
            },
            {
                "verse": "Vt tua quandoque tedia praua leuent."
            },
            {
                "verse": "Ac si Nasonis contingat scripta uidere,"
            },
            {
                "verse": "Obtura nasum, ne mala uerba grauent."
            },
            {
                "verse": "Quod si forte legens Benedictum uideris illum,"
            },
            {
                "verse": "Tamquam de spina collige rite rosam."
            },
            {
                "verse": "Sicque stude uitam presentem ducere puram,"
            },
            {
                "verse": "Vt demptum penis te bona uera beent."
            }
        ],
        [
            {
                "verse": "epilogus"
            },
            {
                "verse": "Suscipe, conciuis, ueteri pro carmine carmen"
            },
            {
                "verse": "Perque nouum quanti sit uetus arte proba."
            },
            {
                "verse": "Distinguas pueros, pueris si scripta legenda"
            },
            {
                "verse": "Nostra putas, doctor Paulus ut ipse docet:"
            },
            {
                "verse": "Non sensu pueris, sed uita pande uolumen,"
            },
            {
                "verse": "Ne teneros dentes torrida crusta terat."
            },
            {
                "verse": "Si bene discucias, que contineantur in ipso,"
            },
            {
                "verse": "Constringet gelidus ossa soluta pauor."
            },
            {
                "verse": "Artibus in septem te conuenit esse peritum"
            },
            {
                "verse": "Et non nescire corpora iura deum."
            },
            {
                "verse": "Denique quidquid id est, quod mens humana requirat,"
            },
            {
                "verse": "Hic latet inclusum: cuncta uidendo nota."
            },
            {
                "verse": "Consule quos debes, nec sis tibi doctor in illis,"
            },
            {
                "verse": "Que non nouisti; cetera crede tibi."
            },
            {
                "verse": "Nec prius incipias quam sint tibi prouida cuncta."
            },
            {
                "verse": "Fac, cum incipias, ne ferat alter onus."
            },
            {
                "verse": "Quippe diu latuit modio subiecta lucerna,"
            },
            {
                "verse": "Quam cito ni reseres, qui legat alter erit"
            },
            {
                "verse": "Ambrosiusque meus tanto uiduatus honore"
            },
            {
                "verse": "Pondus principio non dabit ipse libri,"
            },
            {
                "verse": "Qui Mediolanum titulo non fraudat ameno,"
            },
            {
                "verse": "Mediolanensis dura male condis opus."
            },
            {
                "verse": "Quinque refluxerunt anni, quo scripta reseruas."
            },
            {
                "verse": "Tempus adest. Resera, detege. Tempus abit."
            }
        ]
    ]
}