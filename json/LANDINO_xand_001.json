{
    "author": "Cristoforo Landino",
    "title": "Xandra",
    "url": "http://www.poetiditalia.it/texts/LANDINO|xand|001",
    "text": [
        [],
        [
            {
                "verse": "Qui nunc censuram mavult tolerasse legentum"
            },
            {
                "verse": "Terna olim potuit lustra latere liber;"
            },
            {
                "verse": "Namque pudens, gnarusque sui sapienter ineptas"
            },
            {
                "verse": "In lucem nugas noluit ire suas."
            },
            {
                "verse": "Nunc tua cum videat geminos per limina fratres"
            },
            {
                "verse": "Audere in doctas saepe redire manus,"
            },
            {
                "verse": "Ipse etiam Medicis se Maecenatis in aula"
            },
            {
                "verse": "Sperat honoratum posse tenere locum."
            },
            {
                "verse": "Qui faciam si magna tui clementia suadet"
            },
            {
                "verse": "Tristia ne docti iudicis ora tremat,"
            },
            {
                "verse": "Si nimium petulans, nimium te, Petre, superbus"
            },
            {
                "verse": "Effugit obscurae sordida tecta domus?"
            },
            {
                "verse": "Ergo eat: at turbae morsus si quando malignos"
            },
            {
                "verse": "Senserit et turpes in sua terga notas,"
            },
            {
                "verse": "Heu, cupiet rursum spretas intrare latebras"
            },
            {
                "verse": "Et semel invisos ultro redire lares;"
            },
            {
                "verse": "Sed si forte sacro felix se fonte lavabit,"
            },
            {
                "verse": "Qui fluit e Medica, lucida lympha, petra,"
            },
            {
                "verse": "Tunc lautus, nigras vertens in candida mendas"
            },
            {
                "verse": "Rumores de se negliget ille malos."
            }
        ],
        [
            {
                "verse": "Si te Pierides, vatum si tutor Apollo,"
            },
            {
                "verse": "Vivere, parve liber, saecula longa velint,"
            },
            {
                "verse": "Hos fuge, quos nullo quondam violaverit arcu"
            },
            {
                "verse": "Neve suis facibus usserit asper Amor;"
            },
            {
                "verse": "Namque negant veniam tristes qui fronte severa"
            },
            {
                "verse": "Censuraque graves mollia verba notant."
            },
            {
                "verse": "Si quis at hamatis transfixus corda sagittis"
            },
            {
                "verse": "Pertulerit nostri vulnera cruda dei,"
            },
            {
                "verse": "Hic veniamque dabit simul et miserebitur ultro"
            },
            {
                "verse": "Nec feret in nostris lumina sicca malis;"
            },
            {
                "verse": "Nam semel indignas furias expertus amantum"
            },
            {
                "verse": "Asseret in terris durius esse nihil."
            },
            {
                "verse": "Praesertim ignoscet nimium iuvenilibus annis;"
            },
            {
                "verse": "Semper enim haec aetas digna favore venit."
            },
            {
                "verse": "Vertere Gorgoneae nam cum me lumina Xandrae"
            },
            {
                "verse": "In silicem primum sic potuere novam,"
            },
            {
                "verse": "Ternis addideram lustris vix quattuor annos."
            },
            {
                "verse": "Nec bene dum noram quid sit amare malum:"
            },
            {
                "verse": "Quid mirum, telis facibusque armatus, inermem"
            },
            {
                "verse": "Tironem adduxit in sua iura deus."
            },
            {
                "verse": "Vos igitur, nostro quos experientia damno"
            },
            {
                "verse": "Admonet in caecos cautius ire dolos,"
            },
            {
                "verse": "Principiis obstate: licet. Nam fixa medullis"
            },
            {
                "verse": "Flamma semel numquam vellier inde potest."
            },
            {
                "verse": "Nec lectae prosunt Haemi de montibus herbae,"
            },
            {
                "verse": "Pontica nec magicis gramina cocta focis,"
            },
            {
                "verse": "Nec quae Dulichiis mutarunt corpora nautis"
            },
            {
                "verse": "Carmine Circaeo noxia philtra valent."
            },
            {
                "verse": "Carmina Tartareo Manes Acheronte reducunt,"
            },
            {
                "verse": "Carminibus segetes arva aliena petunt,"
            },
            {
                "verse": "Carmine montanos redeunt in flumina fontes,"
            },
            {
                "verse": "Carmine destituunt sidera noctis iter;"
            },
            {
                "verse": "Sed licet ipsa suis redeat Medea venenis"
            },
            {
                "verse": "Atque addat quicquid Thessala cantat anus,"
            },
            {
                "verse": "Non tamen auratis semel ah, confixa sagittis"
            },
            {
                "verse": "Ad sanum posthac corda redire queant."
            }
        ],
        [
            {
                "verse": "Nunc, age, dum tacitae sub nigra silentia noctis"
            },
            {
                "verse": "Fundere iam lacrimas vel sine teste licet,"
            },
            {
                "verse": "Huc Erato duros dum nos solamur amores,"
            },
            {
                "verse": "Huc assis, nam tu nomen amoris habes!"
            },
            {
                "verse": "Hic libet, heu, primae tempus meminisse iuventae,"
            },
            {
                "verse": "Cum vacuum tanti pectus amoris erat,"
            },
            {
                "verse": "Cum poteram totas securus stertere noctes"
            },
            {
                "verse": "Et ridere miser si quis amator erat,"
            },
            {
                "verse": "Necdum turbabant moestum suspiria pectus,"
            },
            {
                "verse": "Ore nec a tristi salsa fluebat aqua."
            },
            {
                "verse": "Heu, quis tunc fueram, quis nunc! An vertere mentes"
            },
            {
                "verse": "Ius tibi, proh, tantum, saeve Cupido, datur?"
            },
            {
                "verse": "Tu mea servitio pressisti colla nefando"
            },
            {
                "verse": "Ut primum dominae vidimus ora meae;"
            },
            {
                "verse": "Nam neque mortalis facies nec lumen in illa"
            },
            {
                "verse": "Quale sub humana fronte micare vides,"
            },
            {
                "verse": "Quod si pace licet, Superi, mihi dicere vestra,"
            },
            {
                "verse": "Visa est caelestes voce preire deas."
            },
            {
                "verse": "Quin et tempus erat quo iam sub vere tepenti"
            },
            {
                "verse": "Pectora nostra solent igne calere novo -"
            },
            {
                "verse": "Aurea Phrixei nam tum per vellera signi"
            },
            {
                "verse": "Maxima lux mundi, sol agitabat equos -"
            },
            {
                "verse": "Cum sua nascentes depingunt floribus herbae"
            },
            {
                "verse": "Prata novis foliis cum viret omnis humus,"
            },
            {
                "verse": "Cum Veneris placidae stimulis excita volucris"
            },
            {
                "verse": "Demulcet querulis frondea rura sonis,"
            },
            {
                "verse": "Cum desiderio tauri concussa iuvenca"
            },
            {
                "verse": "Consortem viridis quaerit habere tori,"
            },
            {
                "verse": "Cumque ovis irrigua nimium lascivit in herba"
            },
            {
                "verse": "Atque gregis sequitur sima capella virum,"
            },
            {
                "verse": "Omnia cum rident suavi respersa lepore"
            },
            {
                "verse": "Et tenet in terris aurea cuncta Venus;"
            },
            {
                "verse": "Tunc tua me primum certissima, Xandra, sagitta"
            },
            {
                "verse": "Fixit et in pectus duxit amoris iter,"
            },
            {
                "verse": "Tunc primum insolitos mens nostra experta furores"
            },
            {
                "verse": "Coepit venturis tristior esse malis,"
            },
            {
                "verse": "Tunc mea libertas miserum me prima refugit"
            },
            {
                "verse": "Et coepi duro subdere colla iugo,"
            },
            {
                "verse": "Tunc primum sensi quae insania verset amantes,"
            },
            {
                "verse": "Sub specie mellis quanta venena latent,"
            },
            {
                "verse": "Quid sperare queant, quid sit magis usque timendum,"
            },
            {
                "verse": "Quae levitas miseros nocte dieque premat."
            },
            {
                "verse": "Ex illo semper maduerunt lumina nobis"
            },
            {
                "verse": "Tempore nec gratus venit in ora cibus."
            },
            {
                "verse": "Fulmine quid rapido figis fera corda Gigantum,"
            },
            {
                "verse": "Iuppiter? Est maior poena paranda malis."
            },
            {
                "verse": "Quisquis stelliferum contendit scandere coelum"
            },
            {
                "verse": "Tentat et in superos bella movere deos,"
            },
            {
                "verse": "Hic facibus duri subito inflammetur amoris"
            },
            {
                "verse": "Et dominae teneat sub iuga colla suae:"
            },
            {
                "verse": "Tunc sciet Aetnaeos onus hoc anteire labores"
            },
            {
                "verse": "Et cupiet potius Pelia saxa pati."
            }
        ],
        [
            {
                "verse": "Quaeris cur nostros macies contraxerit artus"
            },
            {
                "verse": "Inque dies crescat pallor in ore mihi,"
            },
            {
                "verse": "Cur placidus miseros relevet non somnus ocellos,"
            },
            {
                "verse": "Cur lacrimae a facie fluminis instar eant?"
            },
            {
                "verse": "Ah nescis quantae vexent mea pectora flammae,"
            },
            {
                "verse": "Nec, mi Scala, vides quid sit amare malum."
            },
            {
                "verse": "Quod si te certa deus hic violare sagitta"
            },
            {
                "verse": "Coeperit, et faculis urere corda novis,"
            },
            {
                "verse": "Tunc Tityi duros poteris ridere dolores,"
            },
            {
                "verse": "Vulturis et saevi rostra putare iocos,"
            },
            {
                "verse": "Tantaleaeque voles potius succumbere sorti"
            },
            {
                "verse": "Oraque Tartarei terna videre canis,"
            },
            {
                "verse": "Quam semel insano mentem vitiare veneno"
            },
            {
                "verse": "Et sentire quibus ignibus urat Amor."
            },
            {
                "verse": "In me tela, volant, in me sua fulmina taedas"
            },
            {
                "verse": "Concutit, inque dies durius instat Amor."
            },
            {
                "verse": "Tu tamen infando nondum, mea Xandra, furori"
            },
            {
                "verse": "Succurris: moriar, si mihi lenta venis."
            },
            {
                "verse": "Quae tibi, quae laus est, quae gloria tanta misellum"
            },
            {
                "verse": "Perdere me? Damno stant mihi fata tuo;"
            },
            {
                "verse": "Quis roseam faciem, quis cygnea colla manusque,"
            },
            {
                "verse": "Si peream, vel quis lumina nigra canet?"
            }
        ],
        [
            {
                "verse": "Talia si nobis contingant munera, Xandra,"
            },
            {
                "verse": "Ceperat Ascraeo qualia monte senex,"
            },
            {
                "verse": "Non ego, ut ille, soli pinguis mollissima culta,"
            },
            {
                "verse": "Nec referam niveae fertile vellus ovis;"
            },
            {
                "verse": "Sed nova tam molli modulabor carmina voce,"
            },
            {
                "verse": "Victus amore gravi, tam tibi dulce querar,"
            },
            {
                "verse": "Xandra, tuum ut videam gelidum suspiria pectus"
            },
            {
                "verse": "Fundere corque simul igne calere meo."
            },
            {
                "verse": "Tunc tua seu rigido quondam praecordia ferro"
            },
            {
                "verse": "Horruerint duro sive adamante licet,"
            },
            {
                "verse": "Victa tamen precibus tandem sic fabere nostris:"
            },
            {
                "verse": "Hic meus ingenti iam meret esse fide."
            },
            {
                "verse": "Splendida tum varii mutabunt ora colores"
            },
            {
                "verse": "Et lacrimae in morem fluminis ore fluent."
            },
            {
                "verse": "Hoc mihi si detur, regum confusa valeto"
            },
            {
                "verse": "Ambitio et quicquid Persica regna tenent;"
            },
            {
                "verse": "Nam quid, Xandra, tuae possum praeponere formae,"
            },
            {
                "verse": "Dummodo, quod cupio, sit tibi cura mei?"
            },
            {
                "verse": "Viderunt nitidas per florea prata napaeas"
            },
            {
                "verse": "Naiades et vitreos cum subiere lacus,"
            },
            {
                "verse": "At quae tam flavos crines collegit in auro"
            },
            {
                "verse": "Spargere vel ventis per sua colla dedit?"
            },
            {
                "verse": "Unicus in Veneris resplendet Lucifer orbe,"
            },
            {
                "verse": "Qui tamen occiduas, Hesperus, intrat aquas;"
            },
            {
                "verse": "At dominae nitida si quis sub fronte tuetur"
            },
            {
                "verse": "Aspiciet gemini lumina Luciferi."
            },
            {
                "verse": "Nec certet Sidon Sarrani muricis ostro,"
            },
            {
                "verse": "Purpureus superet ut sua labra color;"
            },
            {
                "verse": "Nec putet aequales et densos vincere dentes"
            },
            {
                "verse": "Egregium quamvis India mittat ebur."
            },
            {
                "verse": "Mollius haec cygnis cantat; sed nec sua cygni"
            },
            {
                "verse": "Colla tamen Xandra candidiora gerunt."
            },
            {
                "verse": "Quod si quis partes poterit vidisse latentes"
            },
            {
                "verse": "Invidiam summo concitet ille Iovi."
            },
            {
                "verse": "Haec mea perpetuis exurunt pectora flammis,"
            },
            {
                "verse": "Haec eadem vitae dant alimenta meae!"
            },
            {
                "verse": "Quis neget hoc monstrum? Sola est in pectore flamma,"
            },
            {
                "verse": "Quae vitae causa est, quae mihi causa necis."
            },
            {
                "verse": "Sed monstrum in terris nihil est iam. maius amante,"
            },
            {
                "verse": "Nullum natura ius in amante tenet:"
            },
            {
                "verse": "Solus amans magno misere frigescit in igne,"
            },
            {
                "verse": "Aestuat horrenti frigore solus amans!"
            },
            {
                "verse": "Ah quotiens stupui cum, crasso in carcere clausus,"
            },
            {
                "verse": "Vescerer aethereis, iam salamandra, cibis;"
            },
            {
                "verse": "Obstupui posset propria cum sede revulsus"
            },
            {
                "verse": "Spiritus in dominae vivere corde meus."
            },
            {
                "verse": "Prodigiosa fides, et quod ventura iuventus"
            },
            {
                "verse": "Confictum falsis iam putet esse iocis,"
            },
            {
                "verse": "Terrenos artus, quamvis iam spiritus illos"
            },
            {
                "verse": "Liquerit, absenti vivere mente diu."
            },
            {
                "verse": "Ergo animo duplici vivis tu Xandra, meumque"
            },
            {
                "verse": "Exanimis vita corpus inane tenet."
            }
        ],
        [
            {
                "verse": "Xandra mihi tantum quondam crudelis amata"
            },
            {
                "verse": "Quantum dilecta est femina nulla viro:"
            },
            {
                "verse": "En erit ulla dies qua tu succurrere nobis"
            },
            {
                "verse": "Et tumidos fastus ponere, Xandra, velis?"
            },
            {
                "verse": "Anne ferox cursu semper perstabis eodem"
            },
            {
                "verse": "Nec disces animum flectere saeva ferum?"
            },
            {
                "verse": "Sed quid me macero, miserum? Sperare quid ultra"
            },
            {
                "verse": "Fas puto? Iam subito, iamque puella vale!"
            },
            {
                "verse": "Dum licuit tecum felicia tempora vixi,"
            },
            {
                "verse": "Laetitia pleni dumque fuere dies;"
            },
            {
                "verse": "Nunc vertis mores: ergo et vertenda voluntas."
            },
            {
                "verse": "Esto quoque. Iam nobis, iamque puella vale!"
            },
            {
                "verse": "Te tamen et coeli sanctissima numina testor"
            },
            {
                "verse": "Me invitum faciem linquere, Xandra, tuam."
            },
            {
                "verse": "Sed tua me feritas moliri talia cogit:"
            },
            {
                "verse": "Cedendum nobis. Iamque puella vale!"
            },
            {
                "verse": "Ah quotiens flebis misere quotiensque rogabis"
            },
            {
                "verse": "Ut redeam lacrimis, insidiosa, tuis."
            },
            {
                "verse": "Sed nil proficies: neque enim tolerare superbos"
            },
            {
                "verse": "Amplius est fastus. Iamque puella vale!"
            }
        ],
        [
            {
                "verse": "Iam satis extremo fuerit servisse furori,"
            },
            {
                "verse": "Dum vigil insomnes poteram perducere noctes."
            },
            {
                "verse": "Sit satis heu frustra tantos tolerasse labores"
            },
            {
                "verse": "Ni cupiam hanc omnem vitam traducere luctu,"
            },
            {
                "verse": "Postquam sperata privas me, Xandra, quiete"
            },
            {
                "verse": "Atque iubes tota sic, o, lugere iuventa."
            },
            {
                "verse": "Ah quot nostra tulit, norunt dii, Xandra, iuventa,"
            },
            {
                "verse": "Quam tu perpetuo vexasti saeva furore!"
            },
            {
                "verse": "Ergo quod restat, placidae donare quieti"
            },
            {
                "verse": "Fas erit, ac reliquas levius producere noctes,"
            },
            {
                "verse": "Insanum cum sit tam duro tempora luctu"
            },
            {
                "verse": "Perdere et nulla requie donare labores,"
            },
            {
                "verse": "Morte olim tantos placuit finire labores,"
            },
            {
                "verse": "Atque id fecissem prima, fera Xandra, iuventa;"
            },
            {
                "verse": "Sed spes semper erat posse hoc tua flectere luctu"
            },
            {
                "verse": "Pectora: nam numquam duxi talem esse furorem,"
            },
            {
                "verse": "Qui vel nostra dies vel posset pectora noctes"
            },
            {
                "verse": "Perdere et aeterna mentem privare quiete."
            },
            {
                "verse": "Sed postquam tecum stultum est sperare quietem,"
            },
            {
                "verse": "Nec mihi tam duro sunt praemia digna labori,"
            },
            {
                "verse": "Has statui curae meliori impendere noctes;"
            },
            {
                "verse": "Quodque pudet prima non perfecisse iuventa,"
            },
            {
                "verse": "Nunc faciam. Tu, Phoebe, tuo mea corda furore"
            },
            {
                "verse": "Incute; nam tristes cupio nunc ludere luctus."
            },
            {
                "verse": "Praeteritos referam laeto iam tempore luctus,"
            },
            {
                "verse": "Te duce, Phoebe. Tuo vati da, Phoebe quietem,"
            },
            {
                "verse": "Da mentem mihi, Phoebe, novam sanctumque furorem"
            },
            {
                "verse": "Inspira, ut vanos valeam enarrare labores,"
            },
            {
                "verse": "Ut nostris edocta malis ventura iuventa"
            },
            {
                "verse": "Teque, Cupido, dies fugiat, teque, improbe, noctes."
            },
            {
                "verse": "Cur unam de mille mihi saltem, improba, noctem,"
            },
            {
                "verse": "Qua mihi tam tristes licuisset ponere luctus?"
            },
            {
                "verse": "Huic ego praeteritae pensarem dura iuventae,"
            },
            {
                "verse": "Tempora et hanc solam possem preferre quietem"
            },
            {
                "verse": "Cunctis, quos olim pro te, mea Xandra, labores"
            },
            {
                "verse": "Excepi, duro correptus corda furore?"
            },
            {
                "verse": "Sed prius Aeolio crescent sub vellere noctes,"
            },
            {
                "verse": "Atque labor Phoebi poterit sibi ferre quietem,"
            },
            {
                "verse": "Quam furor aut luctus sinat hanc laetam ire iuventam."
            }
        ],
        [
            {
                "verse": "Tres amat Alphonsus, quamvis sit claudus, amicas;"
            },
            {
                "verse": "Sed sunt diversis (hoc dolet ille) locis."
            },
            {
                "verse": "Ambrosii prima est - ut ait - post limina divi:"
            },
            {
                "verse": "Pulchra licet, lusco nupta puella seni;"
            },
            {
                "verse": "In Transarnina spectabis classe secundam,"
            },
            {
                "verse": "Inter Carmelos Spirituamque domum;"
            },
            {
                "verse": "Incola Galphundae nunc tertia, Braccia quondam"
            },
            {
                "verse": "Castra sequens, turmis vix satiata decem."
            },
            {
                "verse": "Has ergo octipedis fervent cum sidera Cancri"
            },
            {
                "verse": "Vix una cunctas luce videre potest;"
            },
            {
                "verse": "Nam mane incipiens dum latum circinat orbem"
            },
            {
                "verse": "Vix valet hinc sera nocte redire domum."
            },
            {
                "verse": "Ergo cum venient angustae tempora brumae"
            },
            {
                "verse": "Et breve per spatium sol agitabit equos"
            },
            {
                "verse": "Unam sat fuerit sibi tunc si viset amicam"
            },
            {
                "verse": "Ire vel intorto desinat ille pede."
            }
        ],
        [
            {
                "verse": "Insanis totam rumpit qui vocibus aedem,"
            },
            {
                "verse": "Pulpita quique manu concutit atque pede,"
            },
            {
                "verse": "Qui furit, exclamat, strepit, intonat omnibus unum"
            },
            {
                "verse": "Luxuriae crimen turpius esse ferens;"
            },
            {
                "verse": "Hunc, moneo, vitate virum : licet ore rotundo"
            },
            {
                "verse": "Chrysippi ritu tristia verba cadant."
            },
            {
                "verse": "Nam modo vittatae deprehensus virginis aula"
            },
            {
                "verse": "Vix valuit missa carpere veste fugam;"
            },
            {
                "verse": "Et nisi sublimi quod lapsus fune fenestra est"
            },
            {
                "verse": "Cantanda a pueris fabula nota foret."
            }
        ],
        [
            {
                "verse": "In Transarnina cunctos se vincere classe"
            },
            {
                "verse": "Asserit antiqua nobilitate Lupus:"
            },
            {
                "verse": "Hoc alii rident cum nec domus ulla paterna"
            },
            {
                "verse": "Sit sibi, nec patriam dicere possit avi."
            },
            {
                "verse": "Nobilis attamen es; nam tota nullus in urbe"
            },
            {
                "verse": "Bardorum quam tu bardior esse potest."
            }
        ],
        [
            {
                "verse": "Ne doleas versu quod epistola nostra secundo"
            },
            {
                "verse": "Claudatur, quoniam tu breviora facis!"
            }
        ],
        [
            {
                "verse": "Esse tuum dicis quem dant unguenta colorem,"
            },
            {
                "verse": "Alda. Quod emisti, quis neget esse tuum?"
            }
        ],
        [
            {
                "verse": "Ibis, sed tremulo libelle gressu,"
            },
            {
                "verse": "Nam cursus pedibus malis negatur;"
            },
            {
                "verse": "Verum ibis tamen et meum Leonem"
            },
            {
                "verse": "Baptistam, Aonidum decus sororum,"
            },
            {
                "verse": "Antiqua Aeneadum videbis urbe."
            },
            {
                "verse": "Quid stas? Quid trepidas, libelle inepte?"
            },
            {
                "verse": "Cur non sumis iter? Timesne tanti"
            },
            {
                "verse": "Forsan iudicium viri subire?"
            },
            {
                "verse": "Nil est quod timeas. Legit poetas"
            },
            {
                "verse": "Doctos ille libens salesque laudat"
            },
            {
                "verse": "Leves et placidos probat lepores;"
            },
            {
                "verse": "Sed nec raucidulos malosque vates,"
            },
            {
                "verse": "Quamvis molliculi nihil bonique"
            },
            {
                "verse": "Candoris teneant, fugit severus:"
            },
            {
                "verse": "Laudat, si quid inest tamen modeste"
            },
            {
                "verse": "Laudandum, reliquum nec usque mordens"
            },
            {
                "verse": "Coram carpit opus, bonusque amice"
            },
            {
                "verse": "Secreta monet aure nigriora,"
            },
            {
                "verse": "Quae tolli deceant simulque verti"
            },
            {
                "verse": "Albis carmina versibus. Suumque"
            },
            {
                "verse": "Non hunc grande sophos decensque lusus,"
            },
            {
                "verse": "Quamquam utroque valet nimis diserte,"
            },
            {
                "verse": "Non Alberta domus facit superbum:"
            },
            {
                "verse": "Cunctis est facilis, gravisque nulli."
            },
            {
                "verse": "Hic te, parve liber, sinu benigno"
            },
            {
                "verse": "Laetus suscipiet, suisque ponet"
            },
            {
                "verse": "Libris hospitulum. Sed, heus, libelle,"
            },
            {
                "verse": "Audin, nequitiae tuae memento!"
            },
            {
                "verse": "Quare si sapies severiores,"
            },
            {
                "verse": "Quos ille ingenuo pios pudore"
            },
            {
                "verse": "Multos composuit, relinque libros,"
            },
            {
                "verse": "Et te Passeris illius querelis,"
            },
            {
                "verse": "Doctis sive Canis iocis Hiberi,"
            },
            {
                "verse": "Argutae lepidaeque sive Muscae"
            },
            {
                "verse": "Extremum comitem dabis: superque est"
            },
            {
                "verse": "Istis si potes ultimus sedere."
            }
        ],
        [
            {
                "verse": "Si non vexat amor, quidnam mea pectora vexat?"
            },
            {
                "verse": "Pergite Pierides, dicite quaeso, deae!"
            },
            {
                "verse": "Vel mihi, quid sit amor qualisve, referte Camenae,"
            },
            {
                "verse": "Si mala tot nobis congerit asper Amor,"
            },
            {
                "verse": "Si dulcis, dulci cur tot permiscet amara,"
            },
            {
                "verse": "Dulcia vel qui dat, si sit amarus Amor,"
            },
            {
                "verse": "Aut mihi si flammae consumunt corda volenti,"
            },
            {
                "verse": "Unde igitur nobis tanta querela venit?"
            },
            {
                "verse": "Invito vel si comburunt ossa calores"
            },
            {
                "verse": "Quid misero tantum proderit usque queri?"
            },
            {
                "verse": "Talibus, heu, fragili in lembo me fluctibus aequor"
            },
            {
                "verse": "Iactat et in scopulos iam ruit ipsa ratis."
            }
        ],
        [
            {
                "verse": "Parce, precor, tenero suavique puella poetae,"
            },
            {
                "verse": "Castilionensi iam, Theoplasma, tuo,"
            },
            {
                "verse": "Nec perdas per quem post fata novissima vives,"
            },
            {
                "verse": "Quique tuo faciet te superesse rogo."
            },
            {
                "verse": "Hic canet errantes per candida colla capillos,"
            },
            {
                "verse": "Sidereos oculos, oscula digna deo,"
            },
            {
                "verse": "Atque genas roseas, vultum incessumque decorum"
            },
            {
                "verse": "Pectora brumali candidiora nive."
            },
            {
                "verse": "Ast ita si miserum pateris, Theoplasma, perire"
            },
            {
                "verse": "Nulla tuo cineri fama futura venit."
            }
        ],
        [
            {
                "verse": "Hactenus o lusi, satis est, lasciva Camenae"
            },
            {
                "verse": "Carmina, plusque satis me malus ussit amor!"
            },
            {
                "verse": "Nunc meliore lyra, divae, meliora canamus,"
            },
            {
                "verse": "Nam satis atque super me malus ussit amor."
            },
            {
                "verse": "Dicamus coelum, coeli dicamus honores,"
            },
            {
                "verse": "Sitque mihi lacrimas promere posse pias."
            },
            {
                "verse": "Et tandem pigeat tantos sumpsisse labores"
            },
            {
                "verse": "In cassum; pigeat paeniteatque mei."
            }
        ],
        [
            {
                "verse": "Quid facis infelix? Quidnam Landine miselle"
            },
            {
                "verse": "Te iuvat ad flammas addere ligna tuas?"
            },
            {
                "verse": "Quid laqueum texis quo mox capiaris et amens"
            },
            {
                "verse": "Iam referas dextra vulnera facta tua?"
            },
            {
                "verse": "Desine iam vanos tibimet nutrire dolores,"
            },
            {
                "verse": "Desine iam gratis tanta subire mala."
            },
            {
                "verse": "Pone modum lacrimis et quae deperdita cernis"
            },
            {
                "verse": "Perdita iam ducas, paeniteatque tui."
            }
        ],
        [
            {
                "verse": "Hic cui frondenti nectuntur tempora lauro"
            },
            {
                "verse": "Romanae linguae dos, Leonardus, erat;"
            },
            {
                "verse": "Qui Florentini descripsit gesta Leonis,"
            },
            {
                "verse": "Transtulit et Latiis dogmata Graeca viris."
            }
        ],
        [
            {
                "verse": "Non ita gavisus Phrixeo vellere Iason"
            },
            {
                "verse": "Cum cecidit magico Martia turba sono,"
            },
            {
                "verse": "Nec pius Aeneas cum iam defessa carina"
            },
            {
                "verse": "Tangeret optatos, regna Latina, locos;"
            },
            {
                "verse": "Non ita gavisa est monstris erepta marinis"
            },
            {
                "verse": "Andromade, matris crimine facta rea,"
            },
            {
                "verse": "Atque ego sum, posito cum post fera proelia bello"
            },
            {
                "verse": "Firmavit sancto foedere Xandra fidem."
            },
            {
                "verse": "Nam quibus, heu, curis quantoque urgente dolore"
            },
            {
                "verse": "Hactenus urebat pectora nostra calor,"
            },
            {
                "verse": "Nec mihi, Xandra, iugum collo exturbare licebat,"
            },
            {
                "verse": "Flectere nec lacrimis aspera corda piis."
            },
            {
                "verse": "At nunc iste dies longe felicior omni"
            },
            {
                "verse": "Venit, quem nobis lactea gemma notet;"
            },
            {
                "verse": "Candidus iste dies quo tu mitescere nobis"
            },
            {
                "verse": "Coepisti et vultu spem meliore dare."
            },
            {
                "verse": "Illa quidem fuerat nox pergratissima Nautae"
            },
            {
                "verse": "Qua potuit dominae concubuisse suae,"
            },
            {
                "verse": "Gratior at nobis et toto carior aevo"
            },
            {
                "verse": "Iste dies fuerit quo mihi laeta redis;"
            },
            {
                "verse": "Nam tandem risum recipis, vultumque serenas,"
            },
            {
                "verse": "Rugaque de tota fronte repulsa fugit,"
            },
            {
                "verse": "Nec dedignaris nostros audire labores,"
            },
            {
                "verse": "Nec potes auditis dura manere diu."
            },
            {
                "verse": "Discite, contempti, quantum patientia possit:"
            },
            {
                "verse": "Frangitur assidua victa puella prece;"
            },
            {
                "verse": "Praecipue nostris lacrimis mea Xandra movetur"
            },
            {
                "verse": "Et lacrimis victas praebet amica manus."
            }
        ],
        [
            {
                "verse": "Cum matutine peteres pia sacra, Philippe,"
            },
            {
                "verse": "Luciae venit pulchra Ginevra simul,"
            },
            {
                "verse": "Nuda pedes, inculta comas, sine lege togata,"
            },
            {
                "verse": "Candelasque decem relligiosa ferens."
            },
            {
                "verse": "Quae postquam ingressa est ornati tecta sacelli"
            },
            {
                "verse": "Effuditque preces ad simulacra deae,"
            },
            {
                "verse": "Substitit atque vagis oculis, cervice reflexa,"
            },
            {
                "verse": "Inter mille viros te studiosa legit."
            },
            {
                "verse": "Inde abitum simulans, ut se coniungat amanti"
            },
            {
                "verse": "Praeteriens tacito te premit illa pede,"
            },
            {
                "verse": "Atque tuo lateri, turba ut compulsa, cohaerens,"
            },
            {
                "verse": "Murmure depresso dixit: Amice, vale!"
            }
        ],
        [
            {
                "verse": "Ecce dies partus: properat Lucina puellae,"
            },
            {
                "verse": "Casta fave, partus; advenit ecce dies!"
            },
            {
                "verse": "Ergo laboranti, si vis me vivere, Xandrae"
            },
            {
                "verse": "Des, precor, auxilium subveniasque pie."
            }
        ],
        [
            {
                "verse": "Candidae laudes, age, iam canamus"
            },
            {
                "verse": "Musa, Dianae! Nemus illa, Manes"
            },
            {
                "verse": "Inferos, coelum colit et serenum,"
            },
            {
                "verse": "Terna potestas."
            },
            {
                "verse": "O Iovis summi decus omne prolis,"
            },
            {
                "verse": "Virgo, quae fratrem modo nata diva"
            },
            {
                "verse": "Diligens partu relevas parentis,"
            },
            {
                "verse": "Lucida Iuno;"
            },
            {
                "verse": "Tu suis septem Niobem superbam,"
            },
            {
                "verse": "Ulta Latonam celeri sagitta,"
            },
            {
                "verse": "Filiis orbas prohibesque matris"
            },
            {
                "verse": "Numina temni."
            },
            {
                "verse": "Nec tuos ausus temerare fontes,"
            },
            {
                "verse": "Cernere et nudas vetito Napaeas"
            },
            {
                "verse": "Lumine Actaeon, meritas refugit"
            },
            {
                "verse": "Pendere poenas."
            },
            {
                "verse": "Nunc enim, prisca fugiente forma,"
            },
            {
                "verse": "Cornibus spargi comites stupebant;"
            },
            {
                "verse": "Hic sibi notis canibus revelli"
            },
            {
                "verse": "Viscera sensit."
            },
            {
                "verse": "Nulla sed maior tibi, Diva, venit"
            },
            {
                "verse": "Fama quam per te rudis insolenti"
            },
            {
                "verse": "Miles in partu, mea magna cura,"
            },
            {
                "verse": "Xandra supersit."
            },
            {
                "verse": "Tu meae partus dominae dolentis"
            },
            {
                "verse": "Mitigas, felix, nimios dolores;"
            },
            {
                "verse": "Tu sinu natum puerum benigno"
            },
            {
                "verse": "Laeta receptas."
            },
            {
                "verse": "Digne nunc tali puer o parente,"
            },
            {
                "verse": "Quem nec alatus superet Cupido,"
            },
            {
                "verse": "Sis, precor, matris decus et voluptas"
            },
            {
                "verse": "Maxima matris;"
            },
            {
                "verse": "Namque tam cunctos roseis labellis,"
            },
            {
                "verse": "Candido vultu pueros praeibis,"
            },
            {
                "verse": "Quam parens cunctas superat nitenti"
            },
            {
                "verse": "Fronte puellas."
            }
        ],
        [
            {
                "verse": "Desine iam leges nostro praescribere amori,"
            },
            {
                "verse": "Desine! Solus amor nescit habere modum."
            },
            {
                "verse": "Quis modus aut Myrrhae cum matris adultera facta est,"
            },
            {
                "verse": "Aut quis Medeae finis, amice, fuit?"
            },
            {
                "verse": "Quis modus aut Scyllae cum crinem dura puella"
            },
            {
                "verse": "Exsecat infami regna paterna manu?"
            },
            {
                "verse": "Solus amor vaccam ligno simulare dolato"
            },
            {
                "verse": "Pasiphen iussit furtaque ferre bovis;"
            },
            {
                "verse": "Phyllida solus amor laqueo subnectit amaro,"
            },
            {
                "verse": "Dum tu Demophon fallis inique fidem."
            },
            {
                "verse": "Sed quid foemineos nunc est numerare furores?"
            },
            {
                "verse": "Adiicit hic superos in sua regna deos."
            },
            {
                "verse": "Nec puduit cygnum, paret cui regia coeli,"
            },
            {
                "verse": "Induere et plumis spargere membra novis;"
            },
            {
                "verse": "Et crinitus oves ad flumina pavit Apollo,"
            },
            {
                "verse": "Ut posset dominae se refovere sinu,"
            },
            {
                "verse": "Inque iubas abiit magnus Saturnus equinas"
            },
            {
                "verse": "Vallibus Idaeis gramina pastus amans."
            },
            {
                "verse": "Nec matri deus iste suae, deus iste, pepercit:"
            },
            {
                "verse": "Illius imperium sensit et alma Venus."
            },
            {
                "verse": "Ah quotiens Paphon, quotiens sua regna Cythera"
            },
            {
                "verse": "Deseruit flammis iam calefacta novis!"
            },
            {
                "verse": "Et modo Panchaeis demens errabat in agris,"
            },
            {
                "verse": "Cerneret ut vultus, pulcher Adoni tuos;"
            },
            {
                "verse": "Et modo Myrrhea requiescens fessa sub umbra,"
            },
            {
                "verse": "Pectore fusa tuo basia mille dabat."
            },
            {
                "verse": "Nec visum indignum, niveos onerare lacertos"
            },
            {
                "verse": "Retibus et duro ducere monte canes,"
            },
            {
                "verse": "Nec suus a puero poterat divellere coniux,"
            },
            {
                "verse": "Non Mavors, quondam maxima cura sibi."
            },
            {
                "verse": "Quin etiam montes ac turpia lustra ferarum"
            },
            {
                "verse": "Praetulerat coelo praetuleratque Iovi."
            },
            {
                "verse": "Omnia formosum propter faciebat Adona:"
            },
            {
                "verse": "Tantum nostra valet vertere corda furor!"
            },
            {
                "verse": "Ergo, Scala, meo leges imponere amori"
            },
            {
                "verse": "Desine; solus amor nescit habere modum."
            }
        ],
        [
            {
                "verse": "Inquiris veteres ubi quondam, Scala, penates"
            },
            {
                "verse": "Maiores norim composuisse meos."
            },
            {
                "verse": "Non ego Cecropia refero de stirpe parentes,"
            },
            {
                "verse": "Nec domus antiquos Iulia praebet avos."
            },
            {
                "verse": "Nullus et egregios titulus mihi signat honores,"
            },
            {
                "verse": "Quos inhiat laudis ambitiosa sitis."
            },
            {
                "verse": "Tecta nec e Faesulis spectantur fulta columnis,"
            },
            {
                "verse": "Nec regum nobis arca recondit opes."
            },
            {
                "verse": "Tu tamen alma meis priscas, Florentia, sedes"
            },
            {
                "verse": "Spirituae classis non procul aede locas."
            },
            {
                "verse": "Est vicus Tusci Putei cognomine clarus,"
            },
            {
                "verse": "Urbis qui in laevo moenia colle videt:"
            },
            {
                "verse": "Hic tu Scala meae cernes primordia gentis;"
            },
            {
                "verse": "Quamvis parva, tamen hic monumenta patent."
            },
            {
                "verse": "Nam licet ex humili populo mea surgat origo,"
            },
            {
                "verse": "Casta tamen semper et sine labe fuit;"
            },
            {
                "verse": "Nec Musis odiosa piis nec inutilis armis,"
            },
            {
                "verse": "Nec venit haec patriae dissimulanda suae."
            },
            {
                "verse": "Hoc Campaldinae testantur funera pugnae,"
            },
            {
                "verse": "Tempore quo rubris fluxerat Arnus aquis:"
            },
            {
                "verse": "Namque huc Landinus, comitatus signa tribulum"
            },
            {
                "verse": "Quae velis niveis nigra flagella notant,"
            },
            {
                "verse": "Sumpserat a proprio non aspernanda tribuno"
            },
            {
                "verse": "Munera, dum caeso victor ab hoste redit."
            },
            {
                "verse": "Hic avus, o Francisce, tibi cui Musa canora"
            },
            {
                "verse": "Arte dedit priscos aequiperare viros,"
            },
            {
                "verse": "Nec magis Aoniae gaudent Amphione Thebae,"
            },
            {
                "verse": "Cum stupeant dulci saxa coisse lyra,"
            },
            {
                "verse": "Quam tua Tyrrheni soliti per templa, per aedes,"
            },
            {
                "verse": "Organa tam facili cernere pulsa manu."
            },
            {
                "verse": "Lesbous celeres cantu delphinas Arion"
            },
            {
                "verse": "Permulsit, vitreas dum rate findit aquas;"
            },
            {
                "verse": "At Rhodopes gelidis ducebat montibus ursos"
            },
            {
                "verse": "Orpheus et fulvos per iuga summa lupos."
            },
            {
                "verse": "Sed neque per silvas, neque per freta dulcius illo"
            },
            {
                "verse": "Hactenus audisse iurat Apollo melos;"
            },
            {
                "verse": "Quin et adoptiva Musam de stirpe parentem"
            },
            {
                "verse": "Retulit et Musis dignus alumnus erat."
            },
            {
                "verse": "Sed simul, heu, nulli superi Dii cuncta dedere,"
            },
            {
                "verse": "Nullus et ex omni parte beatus erit."
            },
            {
                "verse": "Nam qui Sirenas superabat voce canoras"
            },
            {
                "verse": "Damnata aeterna lumina nocte tulit."
            },
            {
                "verse": "Non quia sic meritus fuerit: sed noscite quanta"
            },
            {
                "verse": "Invidia livor infera regna premat."
            },
            {
                "verse": "Est inter Stygias Phthone deterrima nymphas"
            },
            {
                "verse": "Tempora cui multus oraque pallor obit."
            },
            {
                "verse": "Hanc pater et Stygiae Phthonem dixere sorores"
            },
            {
                "verse": "Invida quod tristi fronte secunda videt."
            },
            {
                "verse": "Haec patrias primis tenebras iam liquit ab annis,"
            },
            {
                "verse": "Ausa per excelsas aetheris ire plagas;"
            },
            {
                "verse": "Namque potest hominum res si turbare secundas"
            },
            {
                "verse": "Tunc fruitur proprio nympha maligna bono."
            },
            {
                "verse": "Ergo forte trium perscrutans fata sororum"
            },
            {
                "verse": "Audierat Lachesis talia voce dari:"
            },
            {
                "verse": "Nascetur Faesula Franciscus origine tali"
            },
            {
                "verse": "Dircaeum quali vidimus arte Linum."
            },
            {
                "verse": "Protinus tumuit dea saeva suisque"
            },
            {
                "verse": "Supplicibus Clothon vocibus alloquitur:"
            },
            {
                "verse": "O dea, nam nulli vitae sub lumen ituro"
            },
            {
                "verse": "Te sine mortali ianua prima datur;"
            },
            {
                "verse": "Castalii quae sacra colunt Heliconides antri"
            },
            {
                "verse": "Iam mira cupiunt arte parare virum."
            },
            {
                "verse": "Et cupiunt et tanta illas fiducia cepit"
            },
            {
                "verse": "Ut sibi, vel sine te, cuncta licere putent."
            },
            {
                "verse": "At tu ne quisquam quondam tua numina temnat,"
            },
            {
                "verse": "Ne lateat possit quid tuus orbe furor,"
            },
            {
                "verse": "Illius alterna damnabis lumina nocte:"
            },
            {
                "verse": "Sit Linus, ut iactant, dummodo caecus eat."
            },
            {
                "verse": "Hac olim Thamyrim poena afflixere Camenae,"
            },
            {
                "verse": "Certaret cantu cum superare deas."
            },
            {
                "verse": "Hac nunc illarum poena afficiatur alumnus,"
            },
            {
                "verse": "Sic tua qui spernat numina nullus erit."
            },
            {
                "verse": "Dixerat et partus maturi venerat hora"
            },
            {
                "verse": "Atque tuam, mater, Parca petebat opem."
            },
            {
                "verse": "Ergo ades et puero reseras dum limen, adempta"
            },
            {
                "verse": "Aetheris in lucem luce venire iubes."
            },
            {
                "verse": "Non tamen Aoniae caecum sprevere puellae,"
            },
            {
                "verse": "Nec puduit molli saepe fovere sinu."
            },
            {
                "verse": "Musarum silvis, Musarum montibus olim"
            },
            {
                "verse": "Lusit, Musarum captus amore puer."
            },
            {
                "verse": "Quin et Pierias, Phoebo ducente, per umbras"
            },
            {
                "verse": "Audivit sacros ex Helicone choros;"
            },
            {
                "verse": "Audivit varia modulantes voce sorores:"
            },
            {
                "verse": "Haec ore, haec tibiis, concinit illa fide."
            },
            {
                "verse": "Atque hic disparibus nato distincta cicutis"
            },
            {
                "verse": "Organa porrexit Calliopea suo,"
            },
            {
                "verse": "Atque ait: Ausonias, sume haec, i nate per urbes,"
            },
            {
                "verse": "I nostras laudes, nostraque facta cane."
            },
            {
                "verse": "Tanta hic carminibus tibi gloria surget Etruscis,"
            },
            {
                "verse": "Thraicii quanta carmine vatis erat."
            },
            {
                "verse": "Nam mire Tusco vivens celebraberis Arno,"
            },
            {
                "verse": "Lydia qua fulvus temperat arva leo."
            },
            {
                "verse": "Nulla dies sacrum poterit subducere nomen,"
            },
            {
                "verse": "Sed tua post maior funera crescet honos."
            },
            {
                "verse": "Nec mater de te quicquam mentita: suisque"
            },
            {
                "verse": "Egregiam verbis facta tulere fidem."
            },
            {
                "verse": "Namque Fluentini solus dum cantibus aedem"
            },
            {
                "verse": "Pontificis celebras, Tuscia tota ruit;"
            },
            {
                "verse": "Teque rudes doctique simul, iuvenumque senumque"
            },
            {
                "verse": "Pectora divinis obstupuere sonis."
            },
            {
                "verse": "Sed nec tu fueras una contentus in arte"
            },
            {
                "verse": "Cum posses veterum dogmata nosse patrum."
            },
            {
                "verse": "Nam solers rerum causas penitusque repostae"
            },
            {
                "verse": "Naturae occultas tendis inire vias;"
            },
            {
                "verse": "Et quod terrenis oculis vidisse negatum est"
            },
            {
                "verse": "Cernere mente parens Calliopea dedit."
            },
            {
                "verse": "Iamque tuum nomen duras transcenderat Alpes"
            },
            {
                "verse": "Oraque complerat trans freta longa virum."
            },
            {
                "verse": "Quin et marmoreo moriens donare sepulcro,"
            },
            {
                "verse": "Quod nunc Laurenti templa vetusta tegunt;"
            },
            {
                "verse": "Templa tegunt quae mox Cosmus suffulta columnis,"
            },
            {
                "verse": "Fornice sublimi conspicienda dabit."
            },
            {
                "verse": "Tunc licet aurato niteant laquearia tecto,"
            },
            {
                "verse": "Et Faesulus multa splendeat arte lapis,"
            },
            {
                "verse": "Non tamen e media quoquam removeberis aede,"
            },
            {
                "verse": "Nec volet hoc, doctis qui favet ingeniis;"
            },
            {
                "verse": "Nam favet ingeniis Cosmus quin luce carentum"
            },
            {
                "verse": "Inviolata loco busta manere iubet."
            },
            {
                "verse": "Aeternum, Francisce, igitur per saecula vives,"
            },
            {
                "verse": "Et tuus Elysium spiritus arva colet."
            },
            {
                "verse": "Sed nec degeneres referet tibi fama minores,"
            },
            {
                "verse": "Nullaque de turpi posteritate nota est."
            },
            {
                "verse": "Nam tibi germanus fuerat, cui cara nepotem"
            },
            {
                "verse": "Progenies magna non sine laude dedit;"
            },
            {
                "verse": "Nam Gabriel quem sorte sua Camaldula legit"
            },
            {
                "verse": "Relligio, niveis conspicienda togis,"
            },
            {
                "verse": "Ambrosio primos nutritus lacte per annos,"
            },
            {
                "verse": "Roscida Gorgoneis antra subivit aquis."
            },
            {
                "verse": "Hinc fidibus proceres coeli laudavit et illos,"
            },
            {
                "verse": "Militiam summi qui meruere Dei,"
            },
            {
                "verse": "Qui nobis patriam, pro Christo vulnera passi,"
            },
            {
                "verse": "Sanguine divinam iam peperere suo;"
            },
            {
                "verse": "Mox dum Parrhasiae, Pisano in litore, gentis"
            },
            {
                "verse": "Victa Fluentino moenia Marte canit,"
            },
            {
                "verse": "Ante expectatum, iuvenilibus obrutus annis,"
            },
            {
                "verse": "Deserit heu quanto proelia coepta pede."
            },
            {
                "verse": "Sic nobis, Gabriel, prima fraudate iuventa,"
            },
            {
                "verse": "Complesti luctu saucia corda gravi;"
            },
            {
                "verse": "Nam tibi me Musae, tibi me patruelis origo"
            },
            {
                "verse": "Iunxit et ex uno sanguine ducta domus."
            },
            {
                "verse": "Tu me Musarum magno inflammatus amore,"
            },
            {
                "verse": "Cirrhaei impuleras scandere celsa iugi."
            },
            {
                "verse": "Te duce Permessi liquidas ad fluminis undas"
            },
            {
                "verse": "Venimus et sacro tinximus ora lacu."
            },
            {
                "verse": "At nunc si Phoebus velit aspirare canenti,"
            },
            {
                "verse": "Magnorum ut possim dicere facta virum,"
            },
            {
                "verse": "Si qui rauca canit gracili nunc carmina plectro,"
            },
            {
                "verse": "Intonet altiloquo maior in ore sonus:"
            },
            {
                "verse": "Cosmus et egregii cernent me pignora Cosmi"
            },
            {
                "verse": "A patribus nusquam degenerasse meis."
            }
        ],
        [
            {
                "verse": "Nunc virent silvae, nemus omne frondet,"
            },
            {
                "verse": "Ridet et tellus variisque frontem"
            },
            {
                "verse": "Floribus pingit, fugiuntque nubes"
            },
            {
                "verse": "Montibus altis."
            },
            {
                "verse": "Naiades laetas agitant choreas"
            },
            {
                "verse": "Gratiis passim Satyrisque mixtae"
            },
            {
                "verse": "Et comas flavas religant corona"
            },
            {
                "verse": "Versicolore."
            },
            {
                "verse": "Concidunt venti, levis afflat aura;"
            },
            {
                "verse": "Parcit atque haedis lupus et capellis,"
            },
            {
                "verse": "Nostra dum celsas Faesulas frequentat"
            },
            {
                "verse": "Candida Xandra."
            },
            {
                "verse": "Nunc suos tristis Philomena luctus,"
            },
            {
                "verse": "Immemor stupri simul et nepotis,"
            },
            {
                "verse": "Ponit et versus modulans sonoros"
            },
            {
                "verse": "Cantat amores."
            },
            {
                "verse": "Gaudet et fructu segetis colonus"
            },
            {
                "verse": "Horreum quaerens ubi farra condat,"
            },
            {
                "verse": "Gaudet et Baccho nimium feraci"
            },
            {
                "verse": "Vinitor uvae."
            },
            {
                "verse": "Hos tamen montes mea si relinquat"
            },
            {
                "verse": "Xandra, si Tuscae revocetur urbi,"
            },
            {
                "verse": "Arbores siccas videas et ipsa"
            },
            {
                "verse": "Flumina sicca."
            }
        ],
        [
            {
                "verse": "Flavis crinibus aureisque pulchra"
            },
            {
                "verse": "Et nigris oculis, gena nitenti,"
            },
            {
                "verse": "Et tota facie nimis superba,"
            },
            {
                "verse": "Incedis tetrico, Ginevra, vultu."
            },
            {
                "verse": "Et nostras tibi cura nulla flammas"
            },
            {
                "verse": "Est restinguere, nec meo dolori"
            },
            {
                "verse": "Succurris, nimis ah nimisque saeva!"
            },
            {
                "verse": "Sed fastus inimica saepe duros"
            },
            {
                "verse": "Opponis mihi saevior leaena,"
            },
            {
                "verse": "Quam caris catulis modo repertis"
            },
            {
                "verse": "Venator Libyca ferox harena"
            },
            {
                "verse": "Orbavit, paterisque me iacere"
            },
            {
                "verse": "Una pervigilem alterave nocte,"
            },
            {
                "verse": "Duro in limine, dum tuos recludi"
            },
            {
                "verse": "Postes auguror et tuum, Ginevra,"
            },
            {
                "verse": "Adventum nimio moror periclo."
            },
            {
                "verse": "At tu, si libuit venire tandem,"
            },
            {
                "verse": "Postquam septima iam hora praeterivit"
            },
            {
                "verse": "Accedis, neque postibus reclusis;"
            },
            {
                "verse": "Sed mecum bene tuta per fenestram"
            },
            {
                "verse": "Aeratam loqueris mihi, satisque"
            },
            {
                "verse": "Factum si semel auream papillam"
            },
            {
                "verse": "Et pectus niveum simul gulamque"
            },
            {
                "verse": "Pulchram tangere vel manu sinistra"
            },
            {
                "verse": "Magno contigerit labore credis,"
            },
            {
                "verse": "Aut si levibus osculum labellis"
            },
            {
                "verse": "Impressi tibi, tu cito reclamas."
            },
            {
                "verse": "Ah quanti sibi Gabriel beatas"
            },
            {
                "verse": "Istas nunc emat osculationes,"
            },
            {
                "verse": "Cui numquam digitum mihi minorem"
            },
            {
                "verse": "Attrectare semel fuit potestas!"
            },
            {
                "verse": "Verum si tibi flavuli capilli,"
            },
            {
                "verse": "Auro qui similes modo refulgent,"
            },
            {
                "verse": "In canos abeant, Ginevra, crines;"
            },
            {
                "verse": "Dentes si niveos eburneosque"
            },
            {
                "verse": "Liventes maculae nigraeque fuscent;"
            },
            {
                "verse": "Vel nunc qui roseis genis nitentes"
            },
            {
                "verse": "Vernant multiplici decore flores"
            },
            {
                "verse": "Perdat stridula conteratque bruma;"
            },
            {
                "verse": "Si testudineo peraequa collo"
            },
            {
                "verse": "Cervix cygnea, fiat atque suci"
            },
            {
                "verse": "Plenas turgidulasve si papillas"
            },
            {
                "verse": "Nutricis similes geras papillis,"
            },
            {
                "verse": "Sulceturque frequentibus misellus"
            },
            {
                "verse": "Venter partubus utribusque fiat"
            },
            {
                "verse": "Rugosis similis malumque plenis;"
            },
            {
                "verse": "Totum denique si tibi maligna"
            },
            {
                "verse": "Quod nunc luxuriat suo nitore"
            },
            {
                "verse": "Corpus conficiat situ senectus,"
            },
            {
                "verse": "Heu quantis lacrimis quibusve, demens,"
            },
            {
                "verse": "Flebis spreta modis, amante nullo"
            },
            {
                "verse": "Iam te respiciente. Tunc equarum"
            },
            {
                "verse": "Te vexabit, anum, furens libido,"
            },
            {
                "verse": "Et circa iecur, usque saeviendo"
            },
            {
                "verse": "Flagrans crescet amor, tibique nullus"
            },
            {
                "verse": "Turpem subveniet timens senectam."
            },
            {
                "verse": "Demum tunc, posita ferocitate,"
            },
            {
                "verse": "Ultro nos, nimis ah nimisque supplex,"
            },
            {
                "verse": "Accedes placidaque voce quondam"
            },
            {
                "verse": "Noctes reddere mi voles negatas."
            }
        ],
        [
            {
                "verse": "Corve quid dextrum crepitante rostro"
            },
            {
                "verse": "Mi latus stringis celerique penna"
            },
            {
                "verse": "Cur feris nostros humeros sinistrum"
            },
            {
                "verse": "Garrula cornix?"
            },
            {
                "verse": "Cernimus? Vel qui misere premuntur"
            },
            {
                "verse": "Semper a duro nimioque amore,"
            },
            {
                "verse": "Dum suis curis cupiunt mederi,"
            },
            {
                "verse": "Somnia fingunt?"
            },
            {
                "verse": "Cernimus certe: redit ecce nobis"
            },
            {
                "verse": "Rure materno, mea magna cura,"
            },
            {
                "verse": "Xandra. Nunc omnis timor atque tristis"
            },
            {
                "verse": "Luctus abito!"
            }
        ],
        [
            {
                "verse": "Maxima pars nostri, pulcherrima Xandra, doloris,"
            },
            {
                "verse": "Qua sine nec Croesi regia tecta velim,"
            },
            {
                "verse": "Quando tuam faciem nullo prohibente licebit"
            },
            {
                "verse": "Aspicere et coram mitia verba loqui?"
            },
            {
                "verse": "Namque tuo postquam invitus sum, Xandra, revulsus"
            },
            {
                "verse": "Aspectu, semper vita molesta fuit."
            },
            {
                "verse": "Nec mihi cura cibi, placidae nec cura quietis"
            },
            {
                "verse": "Sed lacrimae tantum pocula nostra parant;"
            },
            {
                "verse": "Nec blandi comites durum lenire dolorem,"
            },
            {
                "verse": "Altera nec, quamvis pulchra, puella potest."
            },
            {
                "verse": "Ah quotiens totas insomnes ducere noctes"
            },
            {
                "verse": "Cogimur et curis invigilare tuis!"
            },
            {
                "verse": "Et nunc qui vultus, quae sit tibi gratia formae"
            },
            {
                "verse": "Nunc memini, qualis rideat ore nitor,"
            },
            {
                "verse": "Sideribusque oculos similes et cygnea colla"
            },
            {
                "verse": "Et niveum pectus, pectora nostra domans."
            },
            {
                "verse": "Et memini cantum quo se pulcherrima victam"
            },
            {
                "verse": "Non, modo sit verax, Calliopea neget;"
            },
            {
                "verse": "Et memini in numerum soleant ut mollia crura"
            },
            {
                "verse": "Ludere et in girum molliter ire pedes."
            },
            {
                "verse": "Omnia quae memori monitus dum mente retracto"
            },
            {
                "verse": "Materiam, infelix, ignibus addo meis."
            },
            {
                "verse": "Sic infelices nostros nutrimus amores,"
            },
            {
                "verse": "Gaudia praeteriti dum meminisse iuvat,"
            },
            {
                "verse": "Inque dies crescunt flammae penitusque medullas"
            },
            {
                "verse": "Exurunt: roseus deserit ora color"
            },
            {
                "verse": "Pallentemque utinam faciem nunc cernere possis,"
            },
            {
                "verse": "Quantaque mi macies squalida membra notet!"
            },
            {
                "verse": "Sed quamvis multae vexent mea pectora curae,"
            },
            {
                "verse": "Unum est quod doleam, candida Xandra, magis;"
            },
            {
                "verse": "Vidi ego saepe: novis veteres tolluntur amantes,"
            },
            {
                "verse": "Et longinqua minus flamma caloris habet."
            },
            {
                "verse": "Non tamen hoc timeo tibi vel quia mobile pectus"
            },
            {
                "verse": "Vel precibus vinci muneribusve putem;"
            },
            {
                "verse": "Namque hoc magna Venus novit, Venerisque Cupido,"
            },
            {
                "verse": "Te nihil in casta sanctius esse fide."
            },
            {
                "verse": "Nullus nec donis turpi te subdet amori,"
            },
            {
                "verse": "Quin sis perpetua nota pudicitia."
            },
            {
                "verse": "Auratis non te vincet Pactolus harenis,"
            },
            {
                "verse": "Divite non quicquid devehit amne Tagus."
            },
            {
                "verse": "Sed tamen, heu fateor, timeo: licet ipsa timoris"
            },
            {
                "verse": "Vana sit, est tanti causa timoris amor."
            },
            {
                "verse": "Quod te per sanctum carae genitricis amorem"
            },
            {
                "verse": "Et per germanam, quae tibi dulce caput,"
            },
            {
                "verse": "Perque meas lacrimas, lacrimis oculosque madentes,"
            },
            {
                "verse": "Et tua per geminas lumina clara faces,"
            },
            {
                "verse": "Xandra precor, nostri veniat non immemor hora,"
            },
            {
                "verse": "Ulla tibi maneat non temerata fides,"
            },
            {
                "verse": "Landinumque tuum memori sic mente reponas,"
            },
            {
                "verse": "Ne subeat pectus cura secunda tuum."
            }
        ],
        [
            {
                "verse": "Dum tu grandiloqui divina volumina Tulli"
            },
            {
                "verse": "Pellegis et quicquid Quintilianus habet,"
            },
            {
                "verse": "Dumque genus causae dubium variosque colores"
            },
            {
                "verse": "Et discis quae sint arma ferenda reis,"
            },
            {
                "verse": "Vel si quando iuvat mentis seponere curas -"
            },
            {
                "verse": "Nam permixta licet seria ferre iocis -"
            },
            {
                "verse": "Ad Lisam properas: Lisa est tibi sola voluptas,"
            },
            {
                "verse": "Dimidium vitae, candida Lisa, tuae."
            },
            {
                "verse": "Illa quidem nitidis placide te aspectat ocellis,"
            },
            {
                "verse": "Felicem risu te facit illa suo;"
            },
            {
                "verse": "Saepeque per rimam furtim tibi verbula dictat,"
            },
            {
                "verse": "Tangendam furtim porrigit illa manum;"
            },
            {
                "verse": "Nos procul a nostra, dulcis Bernarde, puella"
            },
            {
                "verse": "Cogimur insani discere iura fori."
            },
            {
                "verse": "At si quando vacat, cum turba molesta quievit,"
            },
            {
                "verse": "Litibus et scissis omnia clausa silent,"
            },
            {
                "verse": "Protinus ad nostras avidus me confero Musas,"
            },
            {
                "verse": "Quarum immortali pulsus amore feror."
            },
            {
                "verse": "Tum me Parnasi stupidum per devia montis"
            },
            {
                "verse": "Raptat honorati turba canora lacus,"
            },
            {
                "verse": "Et levibus contexta modis mihi carmina dictat,"
            },
            {
                "verse": "Atque iubet sumpta ponere moesta lyra."
            },
            {
                "verse": "His nos Xandrinum studiis solamur amorem,"
            },
            {
                "verse": "His desiderium, Xandra, rependo tuum."
            },
            {
                "verse": "Tristibus atque elegis insanos ludimus ignes,"
            },
            {
                "verse": "Et resonat Xandram pagina tota mihi."
            },
            {
                "verse": "Illam me Phoebus prima sub luce canentem"
            },
            {
                "verse": "Invenit et seras cum subit udus aquas."
            },
            {
                "verse": "Nec tantum Eurydices discessu fleverat Orpheus"
            },
            {
                "verse": "Cum peteret Stygios icta dracone lacus,"
            },
            {
                "verse": "Quantum ego nunc a te spatio diductus iniquo,"
            },
            {
                "verse": "Xandra; sed hic magno grandius ore sonat."
            },
            {
                "verse": "Quippe ferunt vires Musae spiratque furorem"
            },
            {
                "verse": "Divinum nato Calliopea suo;"
            },
            {
                "verse": "Et dat carminibus saevos mollire leones,"
            },
            {
                "verse": "Pangaeoque feros ducere monte lupos."
            },
            {
                "verse": "At me Castalio dignata est nulla sororum"
            },
            {
                "verse": "Fonte, nec Aonium tangere passa nemus."
            },
            {
                "verse": "Ergo sic rauco dicemus pectore laudes,"
            },
            {
                "verse": "Xandra, tuas, doctum quae meruere Linum."
            },
            {
                "verse": "Dicemus tamen: et quod nobis invida non dat"
            },
            {
                "verse": "Natura, ingenium, tu mea Xandra dabis."
            }
        ],
        [
            {
                "verse": "Prime nostrorum comitum, Iohannes,"
            },
            {
                "verse": "Sive tu collem fluvio imminentem"
            },
            {
                "verse": "Puppii, dulcem patriam, frequentas"
            },
            {
                "verse": "Laetaque rura,"
            },
            {
                "verse": "Deque vinetis volucres propinquis"
            },
            {
                "verse": "Retibus pingues recipis dolosis,"
            },
            {
                "verse": "Et cani suades leporum fugacem"
            },
            {
                "verse": "Vincere cursum,"
            },
            {
                "verse": "Sive te magnus remoratur urbis"
            },
            {
                "verse": "Ardor Etruscae, comitumque laetus"
            },
            {
                "verse": "Detinet sermo, faciesque pulchra"
            },
            {
                "verse": "Dulcis Horectae;"
            },
            {
                "verse": "Oro, si nostri manet ulla cura,"
            },
            {
                "verse": "Si tuus non me fugit omnis ardor,"
            },
            {
                "verse": "Redde me certum, valeasne nostri"
            },
            {
                "verse": "Numquid amici."
            }
        ],
        [
            {
                "verse": "Misisti mentam, credo, hac ratione Leandra,"
            },
            {
                "verse": "Ut caperes nostra tu quoque dona manu."
            },
            {
                "verse": "Ast ego muneribus vincam te, namque virenti"
            },
            {
                "verse": "Nunc tibi pro menta mentula nostra venit."
            },
            {
                "verse": "Nam mage ruta licet quam rutula cara puellae est,"
            },
            {
                "verse": "Mentula quam menta carior esse solet."
            }
        ],
        [
            {
                "verse": "Dicis, Anastasi, nostros te optare libellos,"
            },
            {
                "verse": "Et mea vis posita carmina adesse mora."
            },
            {
                "verse": "Dispeream versus cupiam ni mittere: at illi"
            },
            {
                "verse": "Iam nequeunt claudi taedia ferre viae;"
            },
            {
                "verse": "Tristia praeterea tam sancti iudicis ora"
            },
            {
                "verse": "Cum sint lascivi se tolerare negant."
            }
        ],
        [
            {
                "verse": "Si nec Pierides, nec te defendit Apollo,"
            },
            {
                "verse": "Et vestire piper, claude libelle, times,"
            },
            {
                "verse": "Certa salus restat: cautus sic ampla subintres"
            },
            {
                "verse": "Atria, nec Medicos egrediare Lares."
            },
            {
                "verse": "Namque illic tutus, tanta et securus in arce"
            },
            {
                "verse": "Ridebis vulgi scommata dura levis."
            },
            {
                "verse": "Sic te de sacro nullus deducet asylo,"
            },
            {
                "verse": "Nec feret audaces in tua terga manus."
            },
            {
                "verse": "Quod si Maecenas te noverit atque severus,"
            },
            {
                "verse": "Heu, dignum tanto non putet hospitio,"
            },
            {
                "verse": "Tunc demum claudo Veneris sua sacra marito"
            },
            {
                "verse": "Confice: Vulcano vindice tutus eris."
            }
        ]
    ]
}