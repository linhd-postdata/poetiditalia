{
    "author": "Gerolamo Bologni",
    "title": "Candidae libri tres",
    "url": "http://www.poetiditalia.it/texts/BOLOGNI|cand|001",
    "text": [
        [],
        [
            {
                "verse": "Prima adolescentiae nostrae experimentaqui legeris ubi quid minus elegans tersumvedelicatas aures tuas offenderit,conditione scribentis non ignorata,facilius dubio procul ignosces.Adolescens, amans haec scripsi:vel aetas vel amor, nisi omnino maligne agis,veniam certe promeretur"
            }
        ],
        [
            {
                "verse": "praeludium"
            },
            {
                "verse": "Imposuit nomen parvo formosa libello"
            },
            {
                "verse": "Candida candoris nomine dicta sui."
            },
            {
                "verse": "Iure tulit titulum, primos iuvenilibus annis"
            },
            {
                "verse": "Ingenio stimulos quod dedit illa rudi."
            }
        ],
        [
            {
                "verse": "Certus eram Venetos terra pelagoque potentis"
            },
            {
                "verse": "Et canere aequorei fortia gesta Ducis"
            },
            {
                "verse": "Quo modo magnanimae temptarint auspice puppes"
            },
            {
                "verse": "Excidium rebus, territe Turce, tuis;"
            },
            {
                "verse": "Thracia nocturnis flagrarit ut ignibus Aenos"
            },
            {
                "verse": "Dives, ut ad patrios praeda relata lares."
            },
            {
                "verse": "Priamidae antiquo Polydori urbs clara sepulchro"
            },
            {
                "verse": "Victrici Venetum diruta classe ruit,"
            },
            {
                "verse": "Quam pius Iliacis fugiens a finibus heros"
            },
            {
                "verse": "Condidit eique suo nomine dixit opus."
            },
            {
                "verse": "Iam mihi Calliope vires latura canenti"
            },
            {
                "verse": "Venerat inceptis annueratque meis."
            },
            {
                "verse": "Risit Amor promptaque ferox cor arundine fixit,"
            },
            {
                "verse": "Mox abiit tumido tantus ab ore sonus."
            },
            {
                "verse": "Protinus intonsos hedera redimita capillos"
            },
            {
                "verse": "Venit inaequali clauda Thalia pede."
            },
            {
                "verse": "Tum mihi: \"Quid, demens, heroum nomina temptas?"
            },
            {
                "verse": "Aptior est numeris compta puella tuis\"."
            },
            {
                "verse": "Fata, simul Paphia cingens mea tempora myrto"
            },
            {
                "verse": "Addit honoratae bacchica serta comae."
            },
            {
                "verse": "Cui mirum si me rapuit caelestis imago"
            },
            {
                "verse": "Demptaque libertas illa paterna mihi est?"
            },
            {
                "verse": "Seu spargit flavos per tempora Candida crines,"
            },
            {
                "verse": "Uror et ardori causa parata novo;"
            },
            {
                "verse": "Seu legit in nodum tenui velamine pressos,"
            },
            {
                "verse": "Seu sinit Aeoliis flatibus ire vagos."
            },
            {
                "verse": "Induitur Tyrias, Tyriis est vestibus apta,"
            },
            {
                "verse": "Rupe sub Idaea digna movere Parim."
            },
            {
                "verse": "At canit arguta cum mollia carmina voce"
            },
            {
                "verse": "Lesbiacam vatem sic cecinisse putes."
            },
            {
                "verse": "Pendula seu Lydo contexit pectine fila"
            },
            {
                "verse": "Sisyphiam docta vincit in arte nurum."
            },
            {
                "verse": "Quod cum femineas melius Tirynthius artes"
            },
            {
                "verse": "Tractasset nullam dignus habere notam,"
            },
            {
                "verse": "Qua cum fatalis melius latuisset Achilles"
            },
            {
                "verse": "Candida nimirum vincit utrunque decus."
            },
            {
                "verse": "Illa Iovem summo deducere posset Olympo"
            },
            {
                "verse": "Sed timet expertas coniugis ipse minas."
            },
            {
                "verse": "Non modo saevus Amor mortalia pectora figit,"
            },
            {
                "verse": "Saepe etiam magnos vulnerat ille deos."
            },
            {
                "verse": "Si quaeris celeres cur Iuppiter egerit alas,"
            },
            {
                "verse": "Impulit ornati candida forma Phrygis,"
            },
            {
                "verse": "In faciem nivei falsam mutatus oloris"
            },
            {
                "verse": "Horridaque in torva cornua fronte tulit."
            },
            {
                "verse": "Cynthius Amphrysum vaccas appellit ad amnem"
            },
            {
                "verse": "Pastoris vili subditus officio;"
            },
            {
                "verse": "Delia fraternos quidnam mirare capillos"
            },
            {
                "verse": "Post humeros turpi procubuisse situ?"
            },
            {
                "verse": "Occiso quanvis Phytone superbiat, arcu"
            },
            {
                "verse": "Dextera Phoebeo certior una fuit."
            },
            {
                "verse": "In Lare formosus misera Caducifer arsit,"
            },
            {
                "verse": "Garrula supplicium cui grave lingua tulit."
            },
            {
                "verse": "Inclytus Alcides immania monstra subegit"
            },
            {
                "verse": "Vellera quem Lydus neve coegit Amor."
            },
            {
                "verse": "Denique si capimus superos exempla per omnis"
            },
            {
                "verse": "Rarus ab immiti tutus Amore fuit."
            },
            {
                "verse": "Sed mihi nec tantum nocuere Cupidinis artes"
            },
            {
                "verse": "Quam nimis ad mores quod facit ille meos."
            },
            {
                "verse": "Pieriae oderunt ut corda severa puellae"
            },
            {
                "verse": "Sic tener est animis mollibus aptus Amor."
            },
            {
                "verse": "Rustica grandiloquum tenuit Galatea Maronem"
            },
            {
                "verse": "Thestylis et flavas solibus usta comas,"
            },
            {
                "verse": "Mox tamen Aenean Latios advexit in agros"
            },
            {
                "verse": "Et cecinit Rutuli fortia gesta ducis."
            },
            {
                "verse": "Irrigui argutus cecinit Sulmonis alumnus"
            },
            {
                "verse": "Ornatum formae, culta Corinna, tuae."
            },
            {
                "verse": "Delia detinuit cultum formosa Tibullum,"
            },
            {
                "verse": "Lesbia fax cordis, docte Catulle, tui est."
            },
            {
                "verse": "Cynthia primus amor carpit te, blande Properti,"
            },
            {
                "verse": "Contactum nullis ante cupidinibus."
            },
            {
                "verse": "Perque nives, altum perque horrida castra secuta"
            },
            {
                "verse": "Te misere addictum, Galle, Lycoris habet."
            },
            {
                "verse": "Novimus et vates quos tempora nostra tulerunt"
            },
            {
                "verse": "Aligeri flammis incaluisse dei:"
            },
            {
                "verse": "Cynama Pontano redolentis nomen amomi,"
            },
            {
                "verse": "Anthia chara fuit, Vespasiane, tibi:"
            },
            {
                "verse": "Hic agit afflicti suspiria nuntia cordis,"
            },
            {
                "verse": "Hic rogat effugiens qua lepus egit iter."
            },
            {
                "verse": "Cosmicus ingenuos passim decantat amores"
            },
            {
                "verse": "Nec quisquam Latio clarior orbe viget,"
            },
            {
                "verse": "Sive velit Tusco, Latio vel carmine dexter"
            },
            {
                "verse": "Pindarica malit ludere sive cheli."
            },
            {
                "verse": "Vivebat liber cura tranquillus ab omni,"
            },
            {
                "verse": "Nullius insidias, nullius arma timens,"
            },
            {
                "verse": "Vincla sed irnprudens init insidiosa Tiphernus,"
            },
            {
                "verse": "Mox insperati vulnus amoris habens."
            },
            {
                "verse": "Quare ego nequitia cur sim culpabilis ista,"
            },
            {
                "verse": "Cum servet mores cetera turba meos?"
            },
            {
                "verse": "Dum patitur viridis senii sine sordibus aetas"
            },
            {
                "verse": "Hoc opus, haec nostri cura laboris erit."
            },
            {
                "verse": "At simul hos lusus matura fugaverit aetas"
            },
            {
                "verse": "Albentes poscent et graviora comae,"
            },
            {
                "verse": "Tum licet armatas ad Martia bella cohortes"
            },
            {
                "verse": "Instruat imparibus Musa severa modis."
            }
        ],
        [
            {
                "verse": "Illa dies, qua sum fatali captus amore"
            },
            {
                "verse": "Haesit et in vacuo pectore flamma rapax,"
            },
            {
                "verse": "Fusca, suum Phoebo radiis minuente vigorem,"
            },
            {
                "verse": "Nec mihi consueta luce serena fuit."
            },
            {
                "verse": "Hac mihi crediderim sidus micuisse sinistrum"
            },
            {
                "verse": "Exitiique horam praemonuisse mei."
            },
            {
                "verse": "Perfide sic igitur servas promissa Cupido?"
            },
            {
                "verse": "Ah pereat posthac si quis amare volet."
            },
            {
                "verse": "Durus et asper eram nullaque domabilis arte"
            },
            {
                "verse": "Omnis et in pectus vana sagitta meum."
            },
            {
                "verse": "Me mihi servitii tandem spes mitis ademit"
            },
            {
                "verse": "Et posui placido colla novella iugo."
            },
            {
                "verse": "Nec levitas culpanda nimis mea: fortior ista"
            },
            {
                "verse": "Fraude capi, hac poterat durior arte capi."
            },
            {
                "verse": "Par mihi Ledaeae facies oblata puellae"
            },
            {
                "verse": "Dicitur attonito qua placuisse Phrygi."
            },
            {
                "verse": "Quam miro flavos collegerat ordine crines,"
            },
            {
                "verse": "Area quam laetae candida frontis erat!"
            },
            {
                "verse": "Certabant oculi flammis caelestibus acres"
            },
            {
                "verse": "Accendit rapidas unde Cupido faces;"
            },
            {
                "verse": "Labra rosas, dentes ebur, aurea mala papillae"
            },
            {
                "verse": "Vincebantque genae lilia, colla nives."
            },
            {
                "verse": "Obtutu facilis primo vultuque modesto"
            },
            {
                "verse": "Laeta decensque hilari risus in ore fuit."
            },
            {
                "verse": "His ego blanditiis laqueos pellectus inivi,"
            },
            {
                "verse": "His usa est aliquot vafra puella dies."
            },
            {
                "verse": "At me felicem fortunatumque putabam,"
            },
            {
                "verse": "Nec iuvenum in patria laetior ullus erat."
            },
            {
                "verse": "Nunc feror huc illuc stimulis agitatus amaris"
            },
            {
                "verse": "Et levis in gravia est taedia versus amor."
            },
            {
                "verse": "O utinam primis clausissem raptus in annis"
            },
            {
                "verse": "Servatos nobis ad mala sola dies!"
            },
            {
                "verse": "Tum mea debuerant fatales fila sorores"
            },
            {
                "verse": "Solvere, nec pulla stamina nere colo."
            },
            {
                "verse": "Sors mala mortalis tandem mihi cognita vitae"
            },
            {
                "verse": "Quae fortunatos non sinit esse diu."
            },
            {
                "verse": "En ego, qui felix teneri modo miles amoris"
            },
            {
                "verse": "Bellica sub miti principe signa tuli,"
            },
            {
                "verse": "Cui modo dilecta favit cum matre Cupido"
            },
            {
                "verse": "Praetulit et cunctis Candida fida procis,"
            },
            {
                "verse": "Exul agor dominae clausumque relinquere limen"
            },
            {
                "verse": "Cogor et a surda protinus ire domo."
            },
            {
                "verse": "Cum videt ex alta me Candida saeva fenestra"
            },
            {
                "verse": "E nostro celeri diffugit ore pede,"
            },
            {
                "verse": "Aut caput ornatum post lignea retia condit"
            },
            {
                "verse": "Frustratum ridens praetereuntis iter."
            },
            {
                "verse": "Seu dum templa petit chara comitata parente"
            },
            {
                "verse": "Occurro latas obvius ante vias,"
            },
            {
                "verse": "Opponit nostris immitia carbasa votis"
            },
            {
                "verse": "Celatas velo circueunte comas."
            },
            {
                "verse": "Quoque magis latet illa, magis furiale videndi"
            },
            {
                "verse": "Flagrat et insano pectus amore perit:"
            },
            {
                "verse": "Sic iam poturus fugientis Tantalus undas"
            },
            {
                "verse": "Optat, et in vanas porrigit ora dapes."
            },
            {
                "verse": "Discrucior miseroque incendia pectore verso"
            },
            {
                "verse": "Acrius inque dies me ferus urget amor."
            },
            {
                "verse": "Saepe cor inviso procul est a corpore et amens"
            },
            {
                "verse": "Absentem in dominam mens mihi fixa manet."
            },
            {
                "verse": "\"Sic nunc illa sedens thalamis inclusa pudicis"
            },
            {
                "verse": "Palladiam facili pollice versat acum;"
            },
            {
                "verse": "Et sic ingenuis manibus velamina pingit"
            },
            {
                "verse": "Candida compositas implicitura comas;"
            },
            {
                "verse": "Sic tenui charam nutricem voce salutat"
            },
            {
                "verse": "Sic fovet et matris saecula cana piae\"."
            },
            {
                "verse": "Haec ego, quaeque aliquis nimio vesanus amore"
            },
            {
                "verse": "Confusa secum volvere mente solet."
            },
            {
                "verse": "Nocte tamen peius gliscenti torqueor igne,"
            },
            {
                "verse": "Nocte nec ad curas aptior hora vacat."
            },
            {
                "verse": "In viduo patior mendacia somnia lecto,"
            },
            {
                "verse": "Mollia saepe meus colla lacertus habet."
            },
            {
                "verse": "Ulteriora pudet linguam narrare pudicam,"
            },
            {
                "verse": "Eveniunt quanvis ulteriora mihi;"
            },
            {
                "verse": "Vana sed elusae Veneris simulachra cientur"
            },
            {
                "verse": "Et levis optatum mens sibi fingit opus."
            },
            {
                "verse": "Sic male vexato curis gravioribus atra"
            },
            {
                "verse": "Nocte datur Phoebo nulla micante quies."
            }
        ],
        [
            {
                "verse": "Fare, age, sollicitum quae causa coegit amantem"
            },
            {
                "verse": "Linquere? Sic facilius sit Cytherea tibi;"
            },
            {
                "verse": "Quodque cupis potius, tibi sic tua Delia semper"
            },
            {
                "verse": "Nonnullam comitum censeat esse parem."
            },
            {
                "verse": "Infelix merui tales quo crimine poenas,"
            },
            {
                "verse": "Impia quae potuit culpa nocere mihi?"
            },
            {
                "verse": "Nullus tam sancto dilexit amore puellam"
            },
            {
                "verse": "Seu veteres quaeras, lux mea, sive novos."
            },
            {
                "verse": "Sic Venus efficiat nostris moveare querelis"
            },
            {
                "verse": "Ut mea sincera est et sine labe fides."
            },
            {
                "verse": "Te mihi surgentis iunxerunt fata per annos,"
            },
            {
                "verse": "Duret amor tempus noster in omne velim."
            },
            {
                "verse": "Forsitan obscena flagrare cupidine credas"
            },
            {
                "verse": "Vulgarem turbae perfidiamque sequi,"
            },
            {
                "verse": "Cui simul optatae concessa est copia formae"
            },
            {
                "verse": "Promissam expleto frangit amore fidem."
            },
            {
                "verse": "Sic mihi dii superi faveant, placata Dione"
            },
            {
                "verse": "Conciliet nati numina saeva sui;"
            },
            {
                "verse": "Prospera sic servent canam tibi fata parentem"
            },
            {
                "verse": "Quae superet curvae saecula Deiphobes:"
            },
            {
                "verse": "Tecum ego Nestoreos optarem vivere ad annos"
            },
            {
                "verse": "Inque tuo fusus vita perire sinu,"
            },
            {
                "verse": "Osculaque extremis iungens repetita labellis"
            },
            {
                "verse": "Exhalare animam te lachrymante meam."
            },
            {
                "verse": "Legitimae sancto iungant nos foedere taedae"
            },
            {
                "verse": "Et vellem thalami vincula firma forent,"
            },
            {
                "verse": "Nos cupio iungat longos Hymenaeus in annos,"
            },
            {
                "verse": "Ille maritales praeferat ante faces."
            },
            {
                "verse": "Nec tamen ulla facit cur sim tibi causa pudendus:"
            },
            {
                "verse": "Aptius Aonio quem tibi vate legas,"
            },
            {
                "verse": "Carmina cum faciam longum victura per aevum,"
            },
            {
                "verse": "Det mea cum nomen musa perenne tibi?"
            },
            {
                "verse": "Aspicis ut priscam versu cantante Corinnam"
            },
            {
                "verse": "Paeligni vatis saecula nostra colant?"
            },
            {
                "verse": "Smyrneae ante cadent sublimia templa Dianae"
            },
            {
                "verse": "Et Capitolino templa dicata Iovi."
            },
            {
                "verse": "Nec Mausolei memorabitur ulla sepulchri"
            },
            {
                "verse": "Gloria, pyramidum concidet altus apex,"
            },
            {
                "verse": "Quam rapiant Nemesim Lethaea oblivia quamque"
            },
            {
                "verse": "Cynthia laudanti desinat ori legi."
            },
            {
                "verse": "Nec tamen antiquis ideo temerarius ausim"
            },
            {
                "verse": "Ingeniis nugas aequiparare meas,"
            },
            {
                "verse": "Sed quoniam tenero sum non alienus amori"
            },
            {
                "verse": "Nolet opus vatis forte perire sui."
            },
            {
                "verse": "Heu promissa tibi Musae nil gloria prodest"
            },
            {
                "verse": "At vacua exclusum porticus ecce tenet!"
            },
            {
                "verse": "Saxa Cithaeronis Thebanos concita muros"
            },
            {
                "verse": "Phama refert dulci constituisse lyra"
            },
            {
                "verse": "Orpheaque Odrisio modulantem carmina plectro"
            },
            {
                "verse": "Et nemora et saevas detinuisse feras."
            },
            {
                "verse": "Saxa igitur durumque nemus potuere ferasque"
            },
            {
                "verse": "Vertere non animum carmina blanda tuum."
            },
            {
                "verse": "Ni cupis emoriar, mihi sis non dura necesse est:"
            },
            {
                "verse": "Tu causa es vitae, tu necis una mihi."
            },
            {
                "verse": "Non, Ciziceas mittar si nudus in undas,"
            },
            {
                "verse": "Pectore de nostro tantus abibit amor;"
            },
            {
                "verse": "Seu me Lethaeo totum sub gurgite mergam,"
            },
            {
                "verse": "Non potero vultus non memor esse tui."
            },
            {
                "verse": "Quod si forte tibi sim culpa noxius ulla"
            },
            {
                "verse": "Quas mereor poenas non mihi ferre grave est."
            },
            {
                "verse": "Nec dubita incompto digitis laniare capillos"
            },
            {
                "verse": "Procumbam placidos si sinis ante pedes;"
            },
            {
                "verse": "Unguibus ora nota, veniam modo redde petenti"
            },
            {
                "verse": "Iurgiaque in miserum quaelibet adde caput."
            },
            {
                "verse": "Vel iubeas Aetnae rapidos me mittere in ignes"
            },
            {
                "verse": "Leucadia, aut praeceps mergere corpus aqua,"
            },
            {
                "verse": "Fortibus aut Siculam remis superare Charibdim,"
            },
            {
                "verse": "Aut Scyllae audaci naufraga monstra rate,"
            },
            {
                "verse": "Dum redeas placata mihi non saeva recuso"
            },
            {
                "verse": "Verbera, quaeque gravis poena futura levis."
            }
        ],
        [
            {
                "verse": "Qui modo ridebas insanum liber amantem"
            },
            {
                "verse": "Nuper ab insano raptus amore furis."
            },
            {
                "verse": "Nec pudet irata coram lachrymare puella"
            },
            {
                "verse": "Proiicere ad clausas verbaque blanda fores."
            },
            {
                "verse": "Sic nimis infestos Deus hic ulciscitur hostis"
            },
            {
                "verse": "Et maior subita tarda ruina venit."
            },
            {
                "verse": "Tristis eram, memini, laesa si forte puella"
            },
            {
                "verse": "Laetitiae fuerat nostra querela tibi,"
            },
            {
                "verse": "Tum me femineo dicebas vivere sensu"
            },
            {
                "verse": "Atque animum cura sollicitare levi."
            },
            {
                "verse": "Ibas indomita totam cervice per urbem,"
            },
            {
                "verse": "Nec tenuit gressus porticus ulla tuos."
            },
            {
                "verse": "Ruffa animus potuit tandem superare feroces,"
            },
            {
                "verse": "Haec spolium capti militis una tulit."
            },
            {
                "verse": "Acriter ardentis in te coniecit ocellos,"
            },
            {
                "verse": "Indixit crocea saevaque bella coma."
            },
            {
                "verse": "Est illi croceus color, est odor, urit uterque"
            },
            {
                "verse": "Triste cor, affligit pectus uterque tuum."
            },
            {
                "verse": "Dirus amor telis atrocia talibus infert"
            },
            {
                "verse": "Proelia, bellanti sunt ea pila deo."
            },
            {
                "verse": "Parva putes, rutilis sed Mars violentus in armis"
            },
            {
                "verse": "Haec una expertus plus valuisse suis."
            },
            {
                "verse": "Protinus attonito fortes cecidere lacerti"
            },
            {
                "verse": "In gelido nullus pectore sanguis erat."
            },
            {
                "verse": "Ureris inque dies maiorem concipis aestum"
            },
            {
                "verse": "Et corde, in vacuo vulnus inane foves."
            },
            {
                "verse": "Utque iecur Tityi aeternum semperque renascens"
            },
            {
                "verse": "Per septem strati iugera vultur edit,"
            },
            {
                "verse": "Sic inconsumptas exurit flamma medullas"
            },
            {
                "verse": "Nec requies animo redditur ulla tuo."
            },
            {
                "verse": "Ergo magnificos Ruffae decet ire triumphos,"
            },
            {
                "verse": "Ingenium potuit sola domare ferox."
            },
            {
                "verse": "Praebeat huic currus fortis Cytherea mariti"
            },
            {
                "verse": "Quis iuga sint niveis aurea vincta cygnis."
            },
            {
                "verse": "Tum faciles una circunvectentur amores"
            },
            {
                "verse": "Qui iaciant certa spicula acuta manu."
            },
            {
                "verse": "Ipse adamantea vinctus captiva catena"
            },
            {
                "verse": "Brachia post dominam conspiciendus eas."
            },
            {
                "verse": "Inde puellaris tanta ad spectacula coetus"
            },
            {
                "verse": "Plaudat, io laeta carmina voce canens,"
            },
            {
                "verse": "Quarum si qua tuis decepta est fraudibus olim"
            },
            {
                "verse": "Gaudeat incautos succubuisse dolos."
            },
            {
                "verse": "Irridere sacrum non audeat ullus amorem"
            },
            {
                "verse": "Aut sciat immemorem non violasse deum."
            },
            {
                "verse": "Iuppiter est Semele exustus, deus aequoris alti"
            },
            {
                "verse": "Solvit Amimone vota petita suae,"
            },
            {
                "verse": "Persephone Stygiis Plutoni abducta quadrigis"
            },
            {
                "verse": "Infera ne molli sit sine amore domus."
            },
            {
                "verse": "Ergo qui poterit vitare Cupidinis arcus"
            },
            {
                "verse": "Is vel ab extremo funere tutus erit."
            }
        ],
        [
            {
                "verse": "Ecquid erit quandoque meo modus ullus amori?"
            },
            {
                "verse": "Ecquid erit lachrimis ultima meta meis?"
            },
            {
                "verse": "An mihi nascenti Clotho dedit impia sortem"
            },
            {
                "verse": "Semper ut in nostro pectore regnet amor?"
            },
            {
                "verse": "Iam mihi nulla quies grata est, iam nulla voluptas,"
            },
            {
                "verse": "Nulla mihi siccis ducitur hora genis,"
            },
            {
                "verse": "Sive dies agitur medioque vagantur Olympo"
            },
            {
                "verse": "Quos Phaehon quondam non bene rexit equi,"
            },
            {
                "verse": "Cincta papavereis seu tempora frondibus atra"
            },
            {
                "verse": "Invehitur fuscis nox taciturna rotis."
            },
            {
                "verse": "Nil nisi flere iuvat nec quae prius esse solebant"
            },
            {
                "verse": "Grata placent, pectus sed grave virus edit."
            },
            {
                "verse": "Non libet arboreos indagine cingere saltus,"
            },
            {
                "verse": "Ducere non celeres per iuga summa canes."
            },
            {
                "verse": "Frigida frondosae nil me iuvat arboris umbra,"
            },
            {
                "verse": "Aut crepitans rivi praetereuntis aqua,"
            },
            {
                "verse": "Phoebeumque licet possim sedare calorem"
            },
            {
                "verse": "Nulla Cupidineas sublevat umbra faces."
            },
            {
                "verse": "Si tamen interdum stimulis agitatus amoris"
            },
            {
                "verse": "Rura peto, curas ut via longa levet,"
            },
            {
                "verse": "Candida succurrit flavis spectanda capillis"
            },
            {
                "verse": "Ante oculosque, absens, creditur esse meos."
            },
            {
                "verse": "O quotiens viridi descripta in cortice gratae"
            },
            {
                "verse": "Arboris est gladio Candida chara meo!"
            },
            {
                "verse": "Et quoniam dominam cupidis retinere lacertis"
            },
            {
                "verse": "Non datur, in nomen brachia vincta fero"
            },
            {
                "verse": "Hoc ego complector supplex, huic oscula iungo,"
            },
            {
                "verse": "Sed rigidus cortex ulteriora vetat."
            },
            {
                "verse": "Demens, Dryadesque videntur"
            },
            {
                "verse": "Tum sine fine queror demens, Dryadesque videntur"
            },
            {
                "verse": "Commotae nostris ingemuisse malis,"
            },
            {
                "verse": "Arbor et a summo concussa cacumine nutat"
            },
            {
                "verse": "Utque potest gemitus fundere, fronde gemit."
            },
            {
                "verse": "Infelix tandem male languida membra repono"
            },
            {
                "verse": "Herbaque dat fesso molle cubile mihi."
            },
            {
                "verse": "Multa super pharetra duroque Cupidinis arcu"
            },
            {
                "verse": "Perpetuos gemitus pectore dante queror."
            },
            {
                "verse": "Candida mi cunctis formosior una puellis,"
            },
            {
                "verse": "O praestans vultu candidiore nive,"
            },
            {
                "verse": "O eadem asperior saeva mihi facta leaena,"
            },
            {
                "verse": "O de montano nata puella lupo."
            },
            {
                "verse": "Anne meis unquam cingam tua colla lacertis,"
            },
            {
                "verse": "Colla quidem Gnidia candidiora dea?"
            },
            {
                "verse": "Oscula num potero Paestanis floribus aequa"
            },
            {
                "verse": "Ferre vel a magno principe digna peti?"
            },
            {
                "verse": "Anne unquam dabitur tantos narrare labores"
            },
            {
                "verse": "Languenti in gremio, Candida chara, tuo?"
            },
            {
                "verse": "O nimium felix teneri cui munera floris"
            },
            {
                "verse": "Cuique feres thalami gaudia prima novi!"
            },
            {
                "verse": "At quantum felix alius, te coniuge, fiet,"
            },
            {
                "verse": "Infelix sine te, lux mea, solus ero!"
            },
            {
                "verse": "Hora mihi tanti veniet cum nuntia luctus"
            },
            {
                "verse": "Alterius fies qua nova nupta viri,"
            },
            {
                "verse": "Tum mea dissolvant fatales fila sorores,"
            },
            {
                "verse": "Sic detur lachrymis ultima meta meis."
            },
            {
                "verse": "Nam sine te nolim minimam vixisse vel horam,"
            },
            {
                "verse": "At tecum Pylii saecula cana ducis;"
            },
            {
                "verse": "Deiphobes vellem curvae tibi longa daretur,"
            },
            {
                "verse": "Laomedontei vel mihi vita senis."
            },
            {
                "verse": "Tempore mox pariter fidi moreremur eodem,"
            },
            {
                "verse": "Iacturam socii questus uterque tori."
            },
            {
                "verse": "Ante tamen morerer, manibus tu tristis ocellos"
            },
            {
                "verse": "Formares tremulis iam moritura meos,"
            },
            {
                "verse": "Perlueresque meum fontano rore cadaver"
            },
            {
                "verse": "Extincto et capiti myrtea serta dares,"
            },
            {
                "verse": "Osculaque apposito figens suprema feretro"
            },
            {
                "verse": "Sidera clamares nomen ad alta meum."
            },
            {
                "verse": "Marmoreo condens tum corpus inane sepulchro"
            },
            {
                "verse": "Disposito, lachrymas cunctaque iusta dares."
            },
            {
                "verse": "Ipsaque mox moriens extrema voce iuberes"
            },
            {
                "verse": "Misceri nostris ossibus ossa tua."
            },
            {
                "verse": "Dehinc tumulo carmen iussus superadderet heres"
            },
            {
                "verse": "Grandibus atque foret littera caesa notis:"
            },
            {
                "verse": "\"Hic quos una fides olim servavit amorque"
            },
            {
                "verse": "Mutuus extinctos condidit urna duos\"."
            },
            {
                "verse": "Heu mihi quam fallax miserum spes tollit amantem"
            },
            {
                "verse": "Aeolii rapiunt iam mea vota Noti."
            },
            {
                "verse": "Nescio quem praeferre mihi te Phama susurrat"
            },
            {
                "verse": "In tota rumor iam malus urbe volat."
            },
            {
                "verse": "Iam mihi nescio quis dixit: \"Tua vita marito"
            },
            {
                "verse": "Iungitur, alterius sponsa futura viri,"
            },
            {
                "verse": "Quae te sollicitat curas noctesque diesque"
            },
            {
                "verse": "Qua sine te nunquam vivere posse putas\"."
            },
            {
                "verse": "Rumor ad invitas pervenerat impius auris"
            },
            {
                "verse": "Attonitum gelido frigore pectus erat."
            },
            {
                "verse": "Anne meis aliquem patiar succedere regnis?"
            },
            {
                "verse": "Sint potius vitae tempora summae meae."
            },
            {
                "verse": "Ismarius quondam per mille pericula vates"
            },
            {
                "verse": "Pro chara haud timuit coniuge ferre pedem,"
            },
            {
                "verse": "Non Phlegethonteas flammis torrentibus undas"
            },
            {
                "verse": "Expavit, fuscas non Acherontis aquas."
            },
            {
                "verse": "Abstulit Hippodamen audaci Isione natus"
            },
            {
                "verse": "Fortiter a furiis, Eurice saeve, tuis."
            },
            {
                "verse": "Pro gemina fortes Leucippide frater et Idas"
            },
            {
                "verse": "Tristia collata bella tulere manu."
            },
            {
                "verse": "Quam grave sit iuvenem chara spoliare puella"
            },
            {
                "verse": "Testis erit Gaio diruta Troia dolo."
            },
            {
                "verse": "Hanc animam potius per vulnera mille profundam"
            },
            {
                "verse": "Alterius quam sis ipsa puella viri."
            },
            {
                "verse": "Tu prior insuetum sentire Cupidinis arcum"
            },
            {
                "verse": "Fecisti: ut phas est, tu mihi finis eris."
            },
            {
                "verse": "Quod mihi si pro te sint bella gerenda verebor"
            },
            {
                "verse": "Dum potiar thalamis vulnera nulla tuis."
            }
        ],
        [
            {
                "verse": "Non frustra Venerem prisci cecinere poetae"
            },
            {
                "verse": "E rapidi natam fluctibus esse maris,"
            },
            {
                "verse": "Non frustra cum Marte deam concumbere saevo"
            },
            {
                "verse": "Sanguinea miscet qui fera bella manu."
            },
            {
                "verse": "Errat enim dubio Veneris victoria bello,"
            },
            {
                "verse": "Non eodem semper flamine vela tument,"
            },
            {
                "verse": "Infortunato modo quae spirabat amanti"
            },
            {
                "verse": "In medio cymbam deserit aura salo."
            },
            {
                "verse": "Nec possum sospes tutos attingere portus,"
            },
            {
                "verse": "Vela per incertas diripiuntur aquas."
            },
            {
                "verse": "Iam iam ducturus parcos ex hoste triumphos"
            },
            {
                "verse": "Cogor inexpleto carpere Marte fugam."
            },
            {
                "verse": "Candida dum vultu tenuit me blanda sereno"
            },
            {
                "verse": "Et thalamo dignum censuit esse suo,"
            },
            {
                "verse": "Sorte mea cunctos iuvenes anteire videbar"
            },
            {
                "verse": "Quod mihi contigerat digna puella Iove."
            },
            {
                "verse": "Quam multi petiere proci mihi solus habebam,"
            },
            {
                "verse": "Heheu tum multis invidiosus eram."
            },
            {
                "verse": "Nulla mihi fuerat nisi cura placere puellae"
            },
            {
                "verse": "Utque foret longo tempore firmus amor."
            },
            {
                "verse": "Haec si forte meos placidis spectarat ocellis"
            },
            {
                "verse": "Tangebam planta sidera summa levi."
            },
            {
                "verse": "Hanc praeter poterat mihi nulla placere, nec unquam"
            },
            {
                "verse": "Haec mihi neglecto vilis amore fuit."
            },
            {
                "verse": "Si mihi tunc aliquam superis misisset ab oris"
            },
            {
                "verse": "Iuppiter, hanc illi praepositurus eram."
            },
            {
                "verse": "Iamque adamantea me vinxerat illa catena"
            },
            {
                "verse": "Firmaque perpetuus vincla pararat amor,"
            },
            {
                "verse": "Cum levis eventu nimium Fortuna sinistro"
            },
            {
                "verse": "Opposuit votis se truculenta meis."
            },
            {
                "verse": "Tum fera nescio qua mota est levitate puella"
            },
            {
                "verse": "Clausit et indignas illa superba fores."
            },
            {
                "verse": "Ast Amor hac causa ventosas scilicet alas"
            },
            {
                "verse": "Gestat, et aerium pervolat altus iter,"
            },
            {
                "verse": "Scilicet acer amor non una in sede moratur,"
            },
            {
                "verse": "Errat, et in certo non manet ille loco."
            },
            {
                "verse": "Perfida quod mulier cupido promittit amanti"
            },
            {
                "verse": "Unda vel in summo pulvere terra notet,"
            },
            {
                "verse": "Attamen hos semper servavit femina mores"
            },
            {
                "verse": "Nata ad fallendos est ea turba viros."
            },
            {
                "verse": "Non timuit Phrygium, deserto coniuge, moechum"
            },
            {
                "verse": "Perfida diverso Tyndaris orbe sequi."
            },
            {
                "verse": "Illa tamen precibus flexa est fatisque dabatur"
            },
            {
                "verse": "Idaeum peteret Graia iuvenca nemus."
            },
            {
                "verse": "Num ferus hac aliquis saevaque e tigride natus"
            },
            {
                "verse": "Assidua potuit me spoliare prece?"
            },
            {
                "verse": "Quae me cum domina potuit committere dulci"
            },
            {
                "verse": "Lingua, potest certe quodlibet illa nephas:"
            },
            {
                "verse": "Penelopen charo divertere posset Ulyxe"
            },
            {
                "verse": "Aque viro Euannem dissociare suo."
            },
            {
                "verse": "Hac fingente nephas odisset candida, rupto"
            },
            {
                "verse": "Foedere, Philaciden Laodomia pium."
            },
            {
                "verse": "Haec prius Ismarii dextram sentire tyranni"
            },
            {
                "verse": "Digna fuit tantum ne scelus ausa foret."
            },
            {
                "verse": "Nunc mihi longa dies, nox longior esse videtur,"
            },
            {
                "verse": "Nulla voluptatis causa relicta mihi."
            },
            {
                "verse": "Durius invitam nihil est quam velle puellam"
            },
            {
                "verse": "Flectere, temptantem maxima cura subit."
            },
            {
                "verse": "Quoque minor spes est tanto magis ardua gliscit"
            },
            {
                "verse": "Flammaque solliciti pectoris ima tenet."
            },
            {
                "verse": "Sive dies igitur, fuscis seu cincta tenebris"
            },
            {
                "verse": "Nox ruit, insomni nil nisi flere subit."
            },
            {
                "verse": "Quo fueram solitus dilectum limen adire"
            },
            {
                "verse": "Tempore, nunc lachrymans tristia damna queror."
            },
            {
                "verse": "Multa queror vitaeque meae me paenitet atque"
            },
            {
                "verse": "Longa nimis Lachesim ducere fila piget."
            },
            {
                "verse": "Lnvehor in superos arcanaque fata deorum"
            },
            {
                "verse": "Dum poteram felix non potuisse mori"
            },
            {
                "verse": "Cum subit illa dies pullo signanda lapillo"
            },
            {
                "verse": "Qua mala sunt cordi vulnera facta meo"
            },
            {
                "verse": "Quaque nitens rutilis me Candida cepit ocellis"
            },
            {
                "verse": "Insueto flavas ordine compta comas."
            },
            {
                "verse": "Squalida praecipites lachrymae labuntur in ora"
            },
            {
                "verse": "Cogor et in laceras unguibus ire genas."
            },
            {
                "verse": "Quod nisi succurrant vel fata vel astra furenti"
            },
            {
                "verse": "Nescio quod laeva me manet omen ave."
            }
        ],
        [
            {
                "verse": "Sidonio vestes primus qui murice tinxit"
            },
            {
                "verse": "Eripuit miseris, heu, bona quanta viris!"
            },
            {
                "verse": "Coepit Erythraeo mitti cum litore concha"
            },
            {
                "verse": "Gemmaque in Eoa quam legit Indus humo."
            },
            {
                "verse": "Ex illo vexare procos didicere puellae"
            },
            {
                "verse": "Cogere et a duro limine ferre pedem."
            },
            {
                "verse": "Tum primum assistens foribus custodia clausis"
            },
            {
                "verse": "Opposita miseros iussit abire sera."
            },
            {
                "verse": "Candida dum viles humilis mea gessit amictus"
            },
            {
                "verse": "Quem proba se dignum crederet unus eram."
            },
            {
                "verse": "Mi faciles uni semper patuere fenestrae"
            },
            {
                "verse": "Inque meo nullam vidit amore notam."
            },
            {
                "verse": "Ast ubi nubilibus facta est maturior annis"
            },
            {
                "verse": "Et de corrupto pectore pulsa fides,"
            },
            {
                "verse": "Texit honoratum tunica Sidonide corpus"
            },
            {
                "verse": "Intempestivis sollicitata procis."
            },
            {
                "verse": "Mox ego qui, fastu nondum retegente latentem"
            },
            {
                "verse": "Perfidiam, cunctis charior unus eram"
            },
            {
                "verse": "Pellor et occluso fiunt mihi iurgia poste:"
            },
            {
                "verse": "Ceu nunquam vultus viderit illa meos!"
            },
            {
                "verse": "Qui modo prae cunctis fidus credebar amator"
            },
            {
                "verse": "Crimine nunc coepi perfidus esse novo"
            },
            {
                "verse": "Et mea me centum iactat servire puellis"
            },
            {
                "verse": "Femineo fraudes Candida more parans."
            },
            {
                "verse": "Nam simul incertae venere in taedia menti"
            },
            {
                "verse": "Causa repellendis haec solet esse procis,"
            },
            {
                "verse": "Scilicet innumeros peperit nova vestis amantes"
            },
            {
                "verse": "Et nobis comptas praetulit illa comas,"
            },
            {
                "verse": "Quaeque suos mulier cultu rnetitur amores"
            },
            {
                "verse": "Et fit ab ornatu quaeque superba suo."
            },
            {
                "verse": "Ah genus inconstans et nulla mobile causa!"
            },
            {
                "verse": "Dispeream perstat si qua in amore diu."
            },
            {
                "verse": "Felices nimium quos aurea protulit aetas:"
            },
            {
                "verse": "His data perpetuis est pia vita bonis."
            },
            {
                "verse": "Antra domus fuerant rigido pendentia topho"
            },
            {
                "verse": "Sylvaeque communes omnibus alta casae."
            },
            {
                "verse": "Corpora sub divo durantes nuda ferebant"
            },
            {
                "verse": "Cuncta nec obproprio membra videre fuit."
            },
            {
                "verse": "Mora dabant victum dumoso excussa rubeto,"
            },
            {
                "verse": "Difficilis querna glande soluta fames."
            },
            {
                "verse": "Illis nulla fuit telluris cura colendae,"
            },
            {
                "verse": "Terra sua cunctas sponte ferebat opes."
            },
            {
                "verse": "Omnibus unda sitim potu sistebat inempto"
            },
            {
                "verse": "Haustaque de gelido flumine nectar erat."
            },
            {
                "verse": "Errabant per agros nullo custode puellae"
            },
            {
                "verse": "Sylvestri passim simplicitate rudes."
            },
            {
                "verse": "Una sibi solum satis esse putabat amantem,"
            },
            {
                "verse": "Tunc erat infandum crimen habere duos."
            },
            {
                "verse": "Saepius umbrosis Venerem iunxere sub antris"
            },
            {
                "verse": "Natura insuetos percipiente modos."
            },
            {
                "verse": "Saepe aliquis niveam tauro subigente iuvencam"
            },
            {
                "verse": "Optata didicit coniuge posse frui."
            },
            {
                "verse": "Curabant magni mortalia pectora divi,"
            },
            {
                "verse": "Virgo nec exoso cesserat orbe pia."
            },
            {
                "verse": "Iuppiter errabat per amoenos maximus agros"
            },
            {
                "verse": "Gratior huic caelo terra fuitque diu."
            },
            {
                "verse": "Simplicibus mixti superi mortalibus ibant"
            },
            {
                "verse": "Noxius et nullo crimine mundus erat."
            },
            {
                "verse": "Tum Venus insontem non corrumpentibus orbem"
            },
            {
                "verse": "Insidiis magnos iussit amare deos."
            },
            {
                "verse": "Iuppiter Inachidem per florida prata vagantem"
            },
            {
                "verse": "Pressit et Europam trans freta salsa tulit."
            },
            {
                "verse": "Tunc etiam Euanne dilecto fida marito"
            },
            {
                "verse": "Misit in ardentis se peritura rogos."
            },
            {
                "verse": "Iactatum dubiis longinqua per aequora ventis"
            },
            {
                "verse": "Excepit reducem Penelopea virum:"
            },
            {
                "verse": "Lusit amatores pietas uxoria Graios"
            },
            {
                "verse": "Estque Ithacum mendax tela morata ducem."
            },
            {
                "verse": "Occidit Alcestes pro charo fida marito"
            },
            {
                "verse": "Ne Stygias coniux aeger adiret aquas."
            },
            {
                "verse": "At mala nescio quos servant haec saecula mores,"
            },
            {
                "verse": "Antiquis similis nulla puella viget."
            }
        ],
        [
            {
                "verse": "Pamphila, curarum quondam mihi sola levamen,"
            },
            {
                "verse": "Conveniens rebus quae bene nomen habes:"
            },
            {
                "verse": "(In te fixit enim totus sua regna Cupido,"
            },
            {
                "verse": "Aptior est blandis nulla puella iocis),"
            },
            {
                "verse": "Visa meae dominae servire fideliter una,"
            },
            {
                "verse": "Una ministerio digna reperta pio,"
            },
            {
                "verse": "Cui non ipse suam praeferret Iuppiter Heben"
            },
            {
                "verse": "Quam natam Iuno mallet habere sibi,"
            },
            {
                "verse": "Sedula iucundas dominae deferre tabellas,"
            },
            {
                "verse": "Custodem multis fallere docta modis,"
            },
            {
                "verse": "Si memor es nec te mutarunt impia nobis"
            },
            {
                "verse": "Fata, nec ex omni spes mihi parte cadit."
            },
            {
                "verse": "Multa meo dominae nutu mandata ferebas"
            },
            {
                "verse": "Dum naret placido nostra carina mari."
            },
            {
                "verse": "Tempore quo peterem docuisti limina tutus"
            },
            {
                "verse": "Occultisque darem conscia signa notis,"
            },
            {
                "verse": "Ne vesana domo prospectans mater ab alta"
            },
            {
                "verse": "Cerneret assiduum praetereuntis iter."
            },
            {
                "verse": "Crevit amor per te noster tenuisque favilla"
            },
            {
                "verse": "Edidit, heu, rapidam protinus aucta facem,"
            },
            {
                "verse": "Visceraque invasit correpti pectoris aegra,"
            },
            {
                "verse": "Quo nunquam, infelix, vulnere sanus ero,"
            },
            {
                "verse": "Quod non Phoebeus variis Podalirius herbis"
            },
            {
                "verse": "Sanaret, magicis Colchave nupta sacris;"
            },
            {
                "verse": "Saneturque licet, tamen est mansura cicatrix"
            },
            {
                "verse": "Quae mihi perpetui vulneris instar erit."
            },
            {
                "verse": "Ergo ego cum per te rapidos sim missus in ignis"
            },
            {
                "verse": "Sic etiam per te restituendus ero"
            },
            {
                "verse": "Immitesque feri sentire Cupidinis arcus"
            },
            {
                "verse": "Quandoquidem semper mea fata volunt,"
            },
            {
                "verse": "Servitium iratae facias mihi mite puellae"
            },
            {
                "verse": "Aspera nescioqua quae ratione mihi est."
            },
            {
                "verse": "Quod te per Venerem quaeso castamque Dianam"
            },
            {
                "verse": "Et dea si votis aptior ulla tuis."
            },
            {
                "verse": "Illius ante pedes supplex procumbe verendos"
            },
            {
                "verse": "Immitem ponat saevitiemque roga."
            },
            {
                "verse": "Ipsa patrocinium vexati sume clientis"
            },
            {
                "verse": "Tuta sit auxiliis ut mea causa tuis."
            },
            {
                "verse": "Sic mihi dii faveant et te pia numina servent,"
            },
            {
                "verse": "Sic per te noster concilietur amor."
            },
            {
                "verse": "Ut merui nullo tales ego crimine poenas"
            },
            {
                "verse": "Sit mihi, si fallo, durior illa diu."
            },
            {
                "verse": "O te quale manet servati munus amantis"
            },
            {
                "verse": "Cesserit illa tua si modo victa prece!"
            },
            {
                "verse": "Non erit in tota felicior urbe puella,"
            },
            {
                "verse": "Augebit titulos gloria tanta tuos."
            },
            {
                "verse": "Adiiciam Veneris sacra quoque carmen in aede"
            },
            {
                "verse": "Turba puellarum quod male fida legat:"
            },
            {
                "verse": "\"Pamphila placavit duram facunda puellam"
            },
            {
                "verse": "Ne miser indigna tabe periret amans\"."
            }
        ],
        [
            {
                "verse": "O binas oculos faces,"
            },
            {
                "verse": "O flavas capitis comas,"
            },
            {
                "verse": "O vultus roseas genas!"
            },
            {
                "verse": "Felicem quater et nimis"
            },
            {
                "verse": "Cui mellita labellula"
            },
            {
                "verse": "Hyblaea et dabis oscula!"
            },
            {
                "verse": "Inclusam hic thalamis suis"
            },
            {
                "verse": "Complexus rigidas minas"
            },
            {
                "verse": "Spernet fulminis et freti"
            },
            {
                "verse": "Fluctus indomiti feros,"
            },
            {
                "verse": "Tutus Martis et impii"
            },
            {
                "verse": "Pugnas effugiet malas."
            },
            {
                "verse": "Tu coniux aliquem puto"
            },
            {
                "verse": "Vel summum facies deum."
            }
        ],
        [
            {
                "verse": "Nostra licet titulus praescribat nomina nullus"
            },
            {
                "verse": "Nota tamen queruli carmina vatis erunt."
            },
            {
                "verse": "Ille ego sum dum laetus eram qui laeta canebam,"
            },
            {
                "verse": "Si mea sors aliquo tempore laeta fuit."
            },
            {
                "verse": "Sed semper mihi vita fuit maestissima, nec quae"
            },
            {
                "verse": "Nubila non fuerit contigit ulla dies."
            },
            {
                "verse": "Tempora si primo recte numeramus ab ortu"
            },
            {
                "verse": "Exacta est lachrymis prima iuventa mihi."
            },
            {
                "verse": "Immatura piae sum questus fata parentis"
            },
            {
                "verse": "Maluit infelix cui comes ire pater."
            },
            {
                "verse": "Nec tamen hi fato canae periere senectae"
            },
            {
                "verse": "Extremus cunctis quae solet esse modus."
            },
            {
                "verse": "Non tulit hos frater medica celeberrimus arte"
            },
            {
                "verse": "Ante diem solos interiisse suam,"
            },
            {
                "verse": "Confectusque simul gemitu Thaddeus amaro"
            },
            {
                "verse": "Rupit fatali stamina pulla colo."
            },
            {
                "verse": "Vix ierant veteres aegro de pectore curae:"
            },
            {
                "verse": "Oblitis subiit luctibus acer amor"
            },
            {
                "verse": "Qui me dum tenuit letali vulnere fixum"
            },
            {
                "verse": "Ducta nec est felix vel brevis hora mihi."
            },
            {
                "verse": "Non est qui misero doleat magis ullus amante"
            },
            {
                "verse": "Quem pigeat vitae saepius atque suae."
            },
            {
                "verse": "Quanvis aerii saxosa cacumina montis"
            },
            {
                "verse": "Alta per et durus flumina miles eat,"
            },
            {
                "verse": "Ferrea suppositos urat lorica lacertos"
            },
            {
                "verse": "Debilitetque agiles longior hasta manus,"
            },
            {
                "verse": "Huic tamen exacto dulcis victoria bello"
            },
            {
                "verse": "Postmodo perpetua pace fruenda venit."
            },
            {
                "verse": "Rarus amans finem sperato ponit amori:"
            },
            {
                "verse": "Huic lachrymae gemitus continuusque dolor."
            },
            {
                "verse": "Inter ego has funera dira meorum"
            },
            {
                "verse": "Aetatis traxi tempora prima meae,"
            },
            {
                "verse": "Atque utinam nimium iacturis laesus acerbis"
            },
            {
                "verse": "Nunc quererer prisco damna minora malo!"
            },
            {
                "verse": "Diis aliter visum est qui me spoliare Ioanne"
            },
            {
                "verse": "Intempestivam sustinuere necem."
            },
            {
                "verse": "Quinque miser sexto vix lustra ineunte fugarat:"
            },
            {
                "verse": "Tabe iuventutem debilitante perit,"
            },
            {
                "verse": "Deserit et geminos dulci cum coniuge natos,"
            },
            {
                "verse": "Vivit materna de quibus alter ope"
            },
            {
                "verse": "Editus ignoto genitore miserrimus infans,"
            },
            {
                "verse": "Proh pietas, alitur munere matris adhuc;"
            },
            {
                "verse": "Alter et hoc paulo maior qua voce parentem"
            },
            {
                "verse": "Conclamare potest alta sub astra vocat."
            },
            {
                "verse": "Vix, credas, quis enim puerum sentire putaret?"
            },
            {
                "verse": "Sentit praereptum conqueriturque patrem."
            },
            {
                "verse": "Elicit huic miseros genitrix maestissima luctus:"
            },
            {
                "verse": "Flens lachrymas pueri suscitat illa graves."
            },
            {
                "verse": "Hos ego, vel si non fraterno tangar amore,"
            },
            {
                "verse": "Protinus in fletum commiseratus eo."
            },
            {
                "verse": "\"Siste graves\" inquam \"gemitus, miserabilis uxor,"
            },
            {
                "verse": "Iuncta infelici pene puella toro."
            },
            {
                "verse": "Sola domi teneros fuerit servare nepotes"
            },
            {
                "verse": "Cura tibi, cunctos sit mihi cura foris."
            },
            {
                "verse": "Vos ego dilecti de more parentis amabo,"
            },
            {
                "verse": "Vos ego dilecti more parentis alam."
            },
            {
                "verse": "Nec Bernardinus frater modo vita supersit"
            },
            {
                "verse": "Vivere vos orbos et sine patre sinet,"
            },
            {
                "verse": "Cuius opem pietas perituro sedula fratri"
            },
            {
                "verse": "Porgeret ut medicam nocte dieque fuit\"."
            },
            {
                "verse": "Proh dii, quanta fuit longi violentia morbi"
            },
            {
                "verse": "Sistere quam doctae non potuere manus!"
            },
            {
                "verse": "Heu, nihil invitis prosunt medicamina fatis"
            },
            {
                "verse": "Unicuique suam quae statuere diem."
            },
            {
                "verse": "Sollicitus frustra rapidos vitaveris aestus"
            },
            {
                "verse": "Icarius tostam cum Canis urit humum."
            },
            {
                "verse": "Effuge Sithoniasque nives glaciemque rigentem,"
            },
            {
                "verse": "Non tamen extremo surripiere rogo."
            },
            {
                "verse": "Qui fuerit vitam rigidis, positurus in armis"
            },
            {
                "verse": "Incassum miles bella cruenta fugit."
            },
            {
                "verse": "Naufragium saxo facturus nauta Cerauno"
            },
            {
                "verse": "Tranquillas frustra scindere quaerit aquas."
            },
            {
                "verse": "Persephone iussit veniam dare nescia cuiquam"
            },
            {
                "verse": "Nos omnis Stygio devehat amne Charon."
            },
            {
                "verse": "Vix bene in invisas infans caput extulit auras"
            },
            {
                "verse": "Hac videt infaustam conditione diem."
            },
            {
                "verse": "Nec facies, aetas, aurum virtusve genusve,"
            },
            {
                "verse": "Cerbereis quenquam faucibus eripiunt."
            },
            {
                "verse": "Irrita languenti prosunt nec pharmaca, leges"
            },
            {
                "verse": "Excisae rigido stant adamante ferae."
            },
            {
                "verse": "Humanis natura bonis invidit et aegros"
            },
            {
                "verse": "Mortales superis noluit esse pares."
            },
            {
                "verse": "Frater in exemplo es prima fraudate iuventa"
            },
            {
                "verse": "Cui nihil, heu, medicae profuit artis opus."
            },
            {
                "verse": "Cornua bisquinum Phoebe curvavit in orbem"
            },
            {
                "verse": "Dum premis invisum languidis usque torum"
            },
            {
                "verse": "Sollicitasque tuis caelestia numina votis,"
            },
            {
                "verse": "Quandoquidem solet his ultimus esse locus."
            },
            {
                "verse": "Mox ubi iam lapsae restat spes nulla salutis"
            },
            {
                "verse": "Vicinaeque patent proxima signa neci,"
            },
            {
                "verse": "Diverso statuis caelo temptare salutem"
            },
            {
                "verse": "Inque alium patria cedere ab urbe locum."
            },
            {
                "verse": "Quid facis infelix? Alia morieris in urbe"
            },
            {
                "verse": "Adsit et, heu, fratrum qui tibi nullus erit."
            },
            {
                "verse": "Ire tamen certum est, monitis parere nec ullis"
            },
            {
                "verse": "Ibimus, haec cura est ultima quando tibi."
            },
            {
                "verse": "Exit apud montes Patavinum flumen amoenos"
            },
            {
                "verse": "Euganeum a gelida qua petit alpe solum."
            },
            {
                "verse": "Bassanum veteres illic statuere coloni,"
            },
            {
                "verse": "Vicinis rident omnia laeta iugis."
            },
            {
                "verse": "Iam miser huc habili lectica invectus abibat"
            },
            {
                "verse": "Et patriam certae linquere mentis erat."
            },
            {
                "verse": "Mira canam: cornix tenues delapsa per auras"
            },
            {
                "verse": "Edidit infausto carmina laeva sono,"
            },
            {
                "verse": "Haeserat anterior lecticae quique trahendae"
            },
            {
                "verse": "Limen ad offensum concidit ictus equus."
            },
            {
                "verse": "Huc ubi perventum, subito qua mente revertor,"
            },
            {
                "verse": "Heu partem linquo pectoris ipse mei."
            },
            {
                "verse": "Stare iubet pietas illinc sed abire necesse"
            },
            {
                "verse": "In varias animus diripiturque vias."
            },
            {
                "verse": "Hic frater mihi quo fuerat non charior alter,"
            },
            {
                "verse": "Hic mihi sed fuerat tota relicta domus."
            },
            {
                "verse": "Paulatim exanimes linquebat spiritus artus"
            },
            {
                "verse": "Vixque aliquot fessus traxerat ille dies."
            },
            {
                "verse": "Exiit assiduis tandem cruciatibus actus"
            },
            {
                "verse": "Exceptus Stygia spiritus estque rate."
            },
            {
                "verse": "Spiritus Aoniis, heheu, sacer ille Camenis"
            },
            {
                "verse": "Fugit ad Elysiam non rediturus humum."
            },
            {
                "verse": "Esse quid hoc dicam (num divos? sidera? fatum?)"
            },
            {
                "verse": "Sit status ut fragili nullus in orbe bonis?"
            },
            {
                "verse": "Vivere Nestoreos fuerit qui dignus ad annos"
            },
            {
                "verse": "Exiguum claudet lubrica vita diem."
            },
            {
                "verse": "Qui fuerit dignus natali luce necari"
            },
            {
                "verse": "Durabit magnos despicietque deos."
            },
            {
                "verse": "O ego quam mallem fieri Marpessia cautes"
            },
            {
                "verse": "Laederet ut nullus saxea membra dolor!"
            },
            {
                "verse": "Infelix Niobe cum bis sex funera vidit"
            },
            {
                "verse": "At felix casu postmodo facta novo."
            },
            {
                "verse": "Imposuit finem lugubribus illa querelis"
            },
            {
                "verse": "Tristia cum tegeret candidus ora lapis."
            },
            {
                "verse": "At mihi perpetuos versu variante labores"
            },
            {
                "verse": "Infortunatae damna querenda domus"
            },
            {
                "verse": "Quae veluti nunc cymba suo spoliata magistro"
            },
            {
                "verse": "Errat et implacidis acta vagatur aquis."
            },
            {
                "verse": "Non est qui Zephyris det lintea plena secundis"
            },
            {
                "verse": "Gnorit et ad coeptam sidera fida viam,"
            },
            {
                "verse": "Proruit in scopulos remis labentibus altos"
            },
            {
                "verse": "Naufragaque hostili prora redundat aqua"
            },
            {
                "verse": "Namque gubernacli qui pondera cuncta ferebat"
            },
            {
                "verse": "Concidit invalidam deseruitque ratem."
            },
            {
                "verse": "Si modo, dii superi, mortalia facta videtis"
            },
            {
                "verse": "Nec fors humanum sola gubernat iter,"
            },
            {
                "verse": "Quassatae dudum poteratis parcere genti"
            },
            {
                "verse": "Parcarumque avidas continuasse manus."
            },
            {
                "verse": "Crimine vel si quo dispendia tanta meremur"
            },
            {
                "verse": "Et laesi poenas cogitat ira Iovis,"
            },
            {
                "verse": "Stravit ut audaces dextra victrice Gigantas"
            },
            {
                "verse": "Phlegreo spargens membra cruenta solo,"
            },
            {
                "verse": "Nos omnis hora pariter rapuisset eadem"
            },
            {
                "verse": "Phoebea ut Niobes turba perempta manu est,"
            },
            {
                "verse": "Deucalioneo poterat summergere nimbo"
            },
            {
                "verse": "Nostra vel aetherea perdere tecta face."
            },
            {
                "verse": "Iuppiter, heu, caelo mortalia ridet ab alto"
            },
            {
                "verse": "Humanas curant numina nulla preces."
            },
            {
                "verse": "Nec te, chare, meae possunt revocare querelae"
            },
            {
                "verse": "Marmorea at cineres contegit urna tuos."
            },
            {
                "verse": "Quandoquidem primis fueras moriturus in annis"
            },
            {
                "verse": "In patria poteras mitius urbe mori."
            },
            {
                "verse": "Cognatorum isset consueto ex ordine pompa"
            },
            {
                "verse": "Diffundens lachrymas ad tua busta pias."
            },
            {
                "verse": "Frigida cinxissem Phoebea tempora fronde"
            },
            {
                "verse": "Pressissentque cavam languida colla lyram."
            },
            {
                "verse": "Sculpsissem structo carmen de more sepulchro"
            },
            {
                "verse": "Servandis avida posteritate notis:"
            },
            {
                "verse": "\"Loannes hic ante diem lugente quiesco"
            },
            {
                "verse": "Tarvisio patria, gente Bononigena."
            },
            {
                "verse": "Pieridas colui, nona trieteride saevas"
            },
            {
                "verse": "Iniecere mihi ferrea fata manus."
            },
            {
                "verse": "Deterior cessit matri pars ossea terrae"
            },
            {
                "verse": "Spiritus auctori redditus estque Deo\"."
            },
            {
                "verse": "Turpiter externa sed nunc tellure sepultum"
            },
            {
                "verse": "Nobilitat nullis hospita terra modis."
            },
            {
                "verse": "Ni tua lecturos sperarem scripta nepotes,"
            },
            {
                "verse": "Scripta vel a magno principe digna legi,"
            },
            {
                "verse": "Extinctum quererer penitus, sed phama perennis"
            },
            {
                "verse": "Ingenii vivet tempus in omne tui."
            },
            {
                "verse": "Interea Elysio felix requiesce sub antro:"
            },
            {
                "verse": "Dicitur hic sacris vatibus esse quies."
            },
            {
                "verse": "Ast ego iam, mea lux, saltus deducar ad illos"
            },
            {
                "verse": "Spargit ubi umbrosas myrtea sylva comas."
            },
            {
                "verse": "Nec mora, paulatim cuncti mittentur eodem"
            },
            {
                "verse": "Restabunt lacerae membra nec ulla domus,"
            },
            {
                "verse": "Scilicet aspirat solis fortuna beatis"
            },
            {
                "verse": "Qui semel est nunquam desinit esse miser."
            }
        ],
        [
            {
                "verse": "Non semper tumidae, furente coro,"
            },
            {
                "verse": "Insanum rapiunt fretrum procellae."
            },
            {
                "verse": "Nutans, remige nil iuvante, lato"
            },
            {
                "verse": "Non semper fluitat mari carina."
            },
            {
                "verse": "Fervens Adria si decem diebus"
            },
            {
                "verse": "Aestus indomitis ciet sub undis,"
            },
            {
                "verse": "Parcentes nihil improbo labori"
            },
            {
                "verse": "Nautas undecimus sequensve Phoebus"
            },
            {
                "verse": "Tutus litoreae dabit quieti."
            },
            {
                "verse": "Quare, fors inimica, nil timenti"
            },
            {
                "verse": "Esto nubila ceu diu fuisti."
            },
            {
                "verse": "Sperabo mihi te tamen serenam,"
            },
            {
                "verse": "Spes haec funere defutura solo est."
            }
        ],
        [
            {
                "verse": "Audiret si surda viros fortuna querentis"
            },
            {
                "verse": "Assidua flecti posset et ipsa prece."
            },
            {
                "verse": "Cerneret eventus alios si caeca merentes"
            },
            {
                "verse": "Forte pia miseros mota iuvaret ope."
            },
            {
                "verse": "Cumque preces abigat, stratos non cernat inique,"
            },
            {
                "verse": "Res hominum nulla sic ratione gerit."
            }
        ],
        [
            {
                "verse": "Si patriam nomenque tui vitamque poetae,"
            },
            {
                "verse": "Lector, et ingenium noscere forte cupis,"
            },
            {
                "verse": "Veridico populi vocor ore Hieronimus atque"
            },
            {
                "verse": "Sic data sunt vati nomina digna pio."
            },
            {
                "verse": "Si cognomen aves audire: Bononius ipsa"
            },
            {
                "verse": "Nuncupor, id nobis attribuente domo."
            },
            {
                "verse": "Tarvisium gremio me protulit ubere felix,"
            },
            {
                "verse": "Urbs Italos nymphis ante dicata locos:"
            },
            {
                "verse": "Invia saxosas rapiens per prata fragorem"
            },
            {
                "verse": "Implacidum torquet qua Plavis altus aquas,"
            },
            {
                "verse": "Atque secans urbem vicino natus in agro"
            },
            {
                "verse": "Caeruleus placido labitur amne Silis,"
            },
            {
                "verse": "Nymphaque Butniace crebris ubi fontibus aucta"
            },
            {
                "verse": "Percurrit triplici moenia laeta vado."
            },
            {
                "verse": "Si bona fortunae spectes, miserabilis Irus;"
            },
            {
                "verse": "Ditia si parvo pectora, Croesus ero."
            }
        ]
    ]
}