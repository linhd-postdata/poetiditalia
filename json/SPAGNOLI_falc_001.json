{
    "author": "Battista Mantovano",
    "title": "epigrammata ad Falconem",
    "url": "http://www.poetiditalia.it/texts/SPAGNOLI|falc|001",
    "text": [
        [
            {
                "verse": "Debeo, sed curae prohibent, tibi carmina Falco,"
            },
            {
                "verse": "Aegraque meas variis sollicitudinibus."
            },
            {
                "verse": "Dignus es aeterni cui decernantur honores,"
            },
            {
                "verse": "Sacraque solemni conficienda die."
            },
            {
                "verse": "Sicut enim domitis proles Tirynthia monstris"
            },
            {
                "verse": "In superum sanctas fingitur isse domos."
            },
            {
                "verse": "Sic ubi fat ales Lachesis tibi voluerit annos,"
            },
            {
                "verse": "In Paradisiacos ibis ab orbe lares."
            },
            {
                "verse": "Et nisi relligio vivis ea dona negaret,"
            },
            {
                "verse": "Iam tibi lucentes poneret ara focos."
            },
            {
                "verse": "Nec magis adiuvit fessum labor Herculis orbem"
            },
            {
                "verse": "Quam tua gentiles provida cura meos."
            },
            {
                "verse": "Te duce, de Scyllae canibus, de fauce Charybdis"
            },
            {
                "verse": "Eruimur, placido perfruimurque mari."
            },
            {
                "verse": "Te duce, cum parvo navis mea remige tutum"
            },
            {
                "verse": "Fecit Sarenosae per vada Syrtis iter."
            },
            {
                "verse": "Nostra Caphareo, duce te, sub vertice puppis"
            },
            {
                "verse": "Transiit, et Tyrium qua tulit unda bovem:"
            },
            {
                "verse": "Et qua septenos vomit unda reciproca fluctus:"
            },
            {
                "verse": "Euboicos inter Castaliosque sinus."
            },
            {
                "verse": "Nec potuit Nauplus fictis illudere flammis:"
            },
            {
                "verse": "Nec pavidam cautes corripuere ratem."
            },
            {
                "verse": "Te duce, Ciclopes immania monstra subegi,"
            },
            {
                "verse": "Est Erymantheus, te duce, victus aper,"
            },
            {
                "verse": "Phasidos et Circes Acheloiadumque sororum"
            },
            {
                "verse": "Carmen et Harpyias Stymphalidasque fugas."
            },
            {
                "verse": "Te duce, Gerionem et barbara vicimus arma,"
            },
            {
                "verse": "Armigeram segetem, flammivomosque boves."
            },
            {
                "verse": "Te duce nigrantes Erebi superavimus umbras."
            },
            {
                "verse": "Et cava tartarei fugimus ora canis."
            },
            {
                "verse": "Te duce servatae leges, et iura parentum,"
            },
            {
                "verse": "Nostraque maius publica robur habet."
            },
            {
                "verse": "Te duce, quassatam fulcris melioribus aedem,"
            },
            {
                "verse": "Et laceram solido struximus aere domum."
            },
            {
                "verse": "Te duce, pontificis summi mihi limen apertum,"
            },
            {
                "verse": "Et sancti patuit regia magna patris."
            },
            {
                "verse": "Sic precor immensi pateat tibi regia coeli,"
            },
            {
                "verse": "Teque suum Christus collocet ante thronum."
            },
            {
                "verse": "Tot meritis unum, quo tangere sydera possis,"
            },
            {
                "verse": "Adde: Quirinali limen in urbe datum."
            },
            {
                "verse": "Cur precor a Latio soli prohibemur, an unquam"
            },
            {
                "verse": "In Capitolinas vertimus arma domos?"
            },
            {
                "verse": "Non nos progenies Senonum, non Punica turba,"
            },
            {
                "verse": "Non sumus Hyrconum, Sarmaticumve genus."
            },
            {
                "verse": "Itala gens, linguam et mores edocta Latinos,"
            },
            {
                "verse": "Haustaque de patrum relligione, sumus."
            },
            {
                "verse": "Cur igitur quoties Romana revisere tecta"
            },
            {
                "verse": "Cogimur, in propria non licet esse domo?"
            },
            {
                "verse": "Da Latios, Romane, lares, da cernere Tybrim,"
            },
            {
                "verse": "Da patriae nobis regna beata tuae."
            },
            {
                "verse": "Auspice te nobis fas hoc sperare putatur,"
            },
            {
                "verse": "Qui regimen cymbae pontificalis habes."
            },
            {
                "verse": "Nos quoque qui cupimus Romanum extollere nomen,"
            },
            {
                "verse": "Suscipiet facili Martia Roma sinu."
            },
            {
                "verse": "Si fuit Andino mitissima Roma Poetae,"
            },
            {
                "verse": "Nosque, quos aluit Mintia terra feret:"
            },
            {
                "verse": "Aeolus es nobis, pelago dominaris et aurae,"
            },
            {
                "verse": "Da Zephyros nostrae remigiumque rati."
            },
            {
                "verse": "Sic tibi syderei dominam placabis Olympi,"
            },
            {
                "verse": "Et pluet aetheria iugis ab arce favor."
            },
            {
                "verse": "Sed propera longo Lachesis iam fessa labore"
            },
            {
                "verse": "Cogitat immiti rumpere fila manu."
            },
            {
                "verse": "Post obitum benefacta manent, aeternaque virtus"
            },
            {
                "verse": "Non metuit Stygiis ne rapiatur aquis."
            }
        ],
        [
            {
                "verse": "Si mea Pierius coeuntibus undique rivis"
            },
            {
                "verse": "Assidue currat totus in ora liquor:"
            },
            {
                "verse": "Non potero meritas Falco tibi solvere grates,"
            },
            {
                "verse": "Digna nec officiis fingere verba tuis."
            },
            {
                "verse": "Ille satis faciat, qui se contemnere dixit,"
            },
            {
                "verse": "Nec calicis vilem frigidioris aquam."
            },
            {
                "verse": "Ne tamen ignores humilis pia vota Poetae,"
            },
            {
                "verse": "Paupere de loculo vilia dona damus."
            },
            {
                "verse": "Tunc tibi, Romulea cum nos donaveris urbe,"
            },
            {
                "verse": "De locuplete penu xenia magna dabo."
            },
            {
                "verse": "Haec sunt quae veniens minus ut via laederet egi,"
            },
            {
                "verse": "Dum studet obsequio nostra Minerva tuo."
            },
            {
                "verse": "Ista leges, quando venient post seria ludi,"
            },
            {
                "verse": "Cum dabit extremas mensa secunda dapes."
            },
            {
                "verse": "Nulla suo res est si sit data tempore vilis,"
            },
            {
                "verse": "Apta ferunt magnam tempora rebus opem."
            },
            {
                "verse": "Opportuna tibi poterunt solatia ferre,"
            },
            {
                "verse": "Tempore si fuerint carmina lecta suo."
            }
        ],
        [
            {
                "verse": "Falco Romulaei pater senatus"
            },
            {
                "verse": "Nemo me, quia sit severioris"
            },
            {
                "verse": "Vitae relligio putet negasse"
            },
            {
                "verse": "Fontis Castalii beata rura."
            },
            {
                "verse": "Indoctos homines fatigat ista"
            },
            {
                "verse": "Simplex rusticitas, peritiores"
            },
            {
                "verse": "Quales Ambrosius, Boetiusque,"
            },
            {
                "verse": "Qui mores tetricos, et altiorem"
            },
            {
                "verse": "Foelici patriam sequuntur aura,"
            },
            {
                "verse": "Musas et studium latinitatis"
            },
            {
                "verse": "Complexi, fidibus lyraque morbos"
            },
            {
                "verse": "Tollebant animi gravesque curas,"
            },
            {
                "verse": "Iucunda modulatione fretum"
            },
            {
                "verse": "Pennis ingenium velut quibusdam"
            },
            {
                "verse": "Sublatum rapitur, Deumque dulci"
            },
            {
                "verse": "Illapsu recipit, bibitque nectar"
            },
            {
                "verse": "Quo mensae superum fruuntur omnes,"
            },
            {
                "verse": "Hi vere Lyrici fuere vates,"
            },
            {
                "verse": "Sicut Pindarus, insulaeque virgo"
            },
            {
                "verse": "Lesbi gloria, grandiorque plectro"
            },
            {
                "verse": "Alcaeus modulans vetustiore,"
            },
            {
                "verse": "Et David Tyrio decorus ostro"
            },
            {
                "verse": "Percurrit cytharam manu sonantem,"
            },
            {
                "verse": "Et sanctos superis canunt honores."
            },
            {
                "verse": "Hinc laudes veniunt piique cantus,"
            },
            {
                "verse": "Hinc hymni resonant choros per omnes"
            },
            {
                "verse": "Istos, post habitis minus peritis,"
            },
            {
                "verse": "Auctores imitans tuis patentes"
            },
            {
                "verse": "Campos auspiciis perambulabo,"
            },
            {
                "verse": "Nec vulgi, duce te, protervientis"
            },
            {
                "verse": "Nugas iudiciumve pertimescam."
            }
        ],
        [
            {
                "verse": "Dicet adulanti studio mea carmina lector"
            },
            {
                "verse": "In laudes nimium luxuriare tuas."
            },
            {
                "verse": "Invidiae morbo praesens male iudicat aetas,"
            },
            {
                "verse": "Iudicium melius posteritatis erit."
            },
            {
                "verse": "Credite venturi, mendacia nulla libellus"
            },
            {
                "verse": "Ni malus interpres decipiatur, habet."
            }
        ],
        [
            {
                "verse": "Quod mihi curventur vel crura, vel ungula, lector,"
            },
            {
                "verse": "Tale mihi nemo nomen inesse putet."
            },
            {
                "verse": "Sed quia Falconis versu meliore canendi"
            },
            {
                "verse": "Clauditur exiguo gloria magna sinu."
            },
            {
                "verse": "Nec tamen immensas licuit comprendere laudes,"
            },
            {
                "verse": "Nec fragiles chartae pondera tanta ferunt."
            },
            {
                "verse": "Amphora Tyrrhenae quantum deglutiet undae,"
            },
            {
                "verse": "Falconis tantum pagina nostra capit."
            },
            {
                "verse": "Hoc fuerit specimen, reliquam qui cernere mercem"
            },
            {
                "verse": "Postulat, Aoniae Phocidis arva petat."
            }
        ],
        [
            {
                "verse": "Si mea Falconi placuere poemata forsan,"
            },
            {
                "verse": "Aedere et a populo iam licet illa legi."
            },
            {
                "verse": "Ipse etenim cauta versus appendere lance"
            },
            {
                "verse": "Novit, et ingenii lumen et artis habet."
            },
            {
                "verse": "Tu superes, cuius sententia quaeritur, ac si"
            },
            {
                "verse": "Sit Clarii dictis anteferenda Dei."
            },
            {
                "verse": "Si placet aedantur, si displicet occule: nam sunt"
            },
            {
                "verse": "Omnia iudicio subiicienda tuo."
            }
        ],
        [
            {
                "verse": "Ducere sopitis pastor potes ocia curis,"
            },
            {
                "verse": "Falco tua Argi more gubernat oves."
            }
        ],
        [
            {
                "verse": "Quod fuit Atridae Nestor, Centaurus Achilli,"
            },
            {
                "verse": "Hoc patriae falco Pontificumque patri."
            }
        ],
        [
            {
                "verse": "Saecula Falconem si fortunata tulissent"
            },
            {
                "verse": "Vel Cato, vel Fabius, Fabriciusve foret."
            }
        ],
        [
            {
                "verse": "Sic alios Falco superas in rebus agendis,"
            },
            {
                "verse": "Ut Libyae sterilem fertilitae Samum."
            }
        ],
        [
            {
                "verse": "Quanta rosis inter vernos est gloria flores,"
            },
            {
                "verse": "Inter aquas Nymphis oceanitidibus,"
            },
            {
                "verse": "Inter sydereos Triviae splendoribus ignes,"
            },
            {
                "verse": "Falco tibi in patrio gloria tanta foro."
            }
        ],
        [
            {
                "verse": "Vir bonus est precio sua qui communicat aequo,"
            },
            {
                "verse": "Falco mihi gratis res operasque dedit."
            }
        ],
        [
            {
                "verse": "Cur tibi tot sunt et tam praesentia, Falco?"
            },
            {
                "verse": "Cultus ager quia plus fertilitatis habet."
            }
        ],
        [
            {
                "verse": "Insignis virtute Cato, Pompeius honore,"
            },
            {
                "verse": "Tullius eloquio, relligione Numa."
            },
            {
                "verse": "Relligio, probitas, honor, et facundia tecum,"
            },
            {
                "verse": "Sicque viros Falco quattuor unus habes."
            },
            {
                "verse": "Cur male custodit tua ianitor atria, Falco?"
            },
            {
                "verse": "Quod scit in occulta turpe nil esse domo."
            }
        ],
        [
            {
                "verse": "Cur tibi sunt dociles servi sine crimine, Falco?"
            },
            {
                "verse": "A simili mores accipiuntur hero."
            }
        ],
        [
            {
                "verse": "Cur sors Falcone nec laeta nec aspera mutat?"
            },
            {
                "verse": "Mascula quod virtus pectora firma facit."
            }
        ],
        [
            {
                "verse": "Sunt propria, sunt qui niteant virtute parentum,"
            },
            {
                "verse": "Falco tuam radiat splendor uterque domum."
            },
            {
                "verse": "Sed tuus est maior: nam quicquid laudis in omnes"
            },
            {
                "verse": "Sparsit avos virtus prodiga, solus habes."
            }
        ],
        [
            {
                "verse": "Maxima cum doctis cur habet commercia Falco?"
            },
            {
                "verse": "Quod paritas homines conciliare solet."
            }
        ],
        [
            {
                "verse": "Si te tristis adit quisquam cur laetior exit?"
            },
            {
                "verse": "Falco tuum Charites concomitantur iter."
            }
        ],
        [
            {
                "verse": "Nicomachi nato si fas est credere, Falco,"
            },
            {
                "verse": "Non tibi iam laus est, sed referendus honor."
            },
            {
                "verse": "Est honor, in portum cum puppis ab aequore venit,"
            },
            {
                "verse": "Laudibus incoeptum continuatur iter."
            }
        ],
        [
            {
                "verse": "Quid tibi cum Musis qui tanta negocia tractas?"
            },
            {
                "verse": "Pinguis ager sylvis graminibusque viret."
            }
        ],
        [
            {
                "verse": "Quos aliae prohibent, recipit tua ianua, Falco,"
            },
            {
                "verse": "Non tua, sed populi commoda solus amas."
            }
        ],
        [
            {
                "verse": "Publicolae nomen Paries inscriptus habebat,"
            },
            {
                "verse": "Falconis credi debuit esse domus."
            }
        ],
        [
            {
                "verse": "Area Falconi Pario coniuncta vocatur,"
            },
            {
                "verse": "Falconem regio praedicat illa patrem."
            },
            {
                "verse": "Dat tibi concisum laudis compendia nomen,"
            },
            {
                "verse": "Omnis ut eulogio lingua sit apta tuo."
            }
        ],
        [
            {
                "verse": "Cur genium fraudas, cur respuis ocia, Falco?"
            },
            {
                "verse": "Calcar habet virtus, desidiamque domat."
            }
        ],
        [
            {
                "verse": "Cur Scytha, cur Graecus, cur te veneratur Iberus,"
            },
            {
                "verse": "Utitur officiis quaelibet ora tuis."
            }
        ],
        [
            {
                "verse": "Argolicas maior, Tyrias minor ursa, sed omnes"
            },
            {
                "verse": "Aurea Falconis stella gubernat aquas."
            }
        ],
        [
            {
                "verse": "Cur tua distinctis fulgent serpentibus arma?"
            },
            {
                "verse": "Philtra minus si sint dissociata nocent."
            },
            {
                "verse": "Haec hominem signant, qui bella domestica sedat,"
            },
            {
                "verse": "Et quae civilis suscitat arma furor."
            }
        ],
        [
            {
                "verse": "Unde fit ut doctos vocet ad convivia Falco?"
            },
            {
                "verse": "Ne pars officio temporis ulla vacet."
            }
        ],
        [
            {
                "verse": "Cognita cur tibi sunt idiomata barbara Falco?"
            },
            {
                "verse": "Ex toto virtus orbe petita tua est."
            },
            {
                "verse": "Pullytropum vates dixit Smyrneus Olyssem,"
            },
            {
                "verse": "Ast ego te sanctum pullytropumque voco."
            }
        ],
        [
            {
                "verse": "Cur numquam alternis cedunt tua seria ludis?"
            },
            {
                "verse": "Nempe quod obstrusum mens tua numen habet."
            }
        ],
        [
            {
                "verse": "Ora tuas Falco resonant cur omnia laudes?"
            },
            {
                "verse": "Est laus, et non est dicere vera labor."
            }
        ],
        [
            {
                "verse": "Cur tibi tam levis est, cur tam iucunda senectus?"
            },
            {
                "verse": "Libera quod vitiis tota iuventa fuit."
            }
        ],
        [
            {
                "verse": "Cur tua tam gravibus virtus non frangitur annis?"
            },
            {
                "verse": "Nec patitur vitae deficientis onus?"
            },
            {
                "verse": "Corpora mens, mentem virtus, Deus omnia servat:"
            },
            {
                "verse": "Cur minuet vires longa senecta tuas?"
            }
        ],
        [
            {
                "verse": "Quid valeat virtus ad acerbae ferrea sortis"
            },
            {
                "verse": "Spicula, Falconis testificatur honor."
            }
        ],
        [
            {
                "verse": "Cur aliquando fuit sors inimica nocensque?"
            },
            {
                "verse": "Quod virtus fuerit semper amica tibi."
            },
            {
                "verse": "Aemula virtuti sors est, quos elevat illa"
            },
            {
                "verse": "Ista premit crispo torva supercilio."
            }
        ],
        [
            {
                "verse": "Cur te dissimulans? Cur non in honore superbis?"
            },
            {
                "verse": "Falco supercilio gloria vera caret."
            },
            {
                "verse": "Sors facit elatos, et rusticitate tumentes,"
            },
            {
                "verse": "Et generant mores corda superba feros."
            },
            {
                "verse": "Exhilarans frontem virtus augusta serenam,"
            },
            {
                "verse": "Cor placidam, clemens, mite piumque parit."
            }
        ],
        [
            {
                "verse": "Dicite, Falcones habeat cur Martia paucos"
            },
            {
                "verse": "Curia, quae colitis Phocidis arva Deae?"
            },
            {
                "verse": "Dicite, dum tenui strepit Allia murmure, dum sol"
            },
            {
                "verse": "Urget ab excelso pectus et ora polo."
            },
            {
                "verse": "Dum semusta sonant querulis arbusta cicadis,"
            },
            {
                "verse": "Dum madet, et muscis sollicitatur equus:"
            },
            {
                "verse": "Dicite, sed nervis non est opus, ore canendum"
            },
            {
                "verse": "Aridulo, media carmen equestre die."
            },
            {
                "verse": "Cum dabitur secura quies, meliora canemus,"
            },
            {
                "verse": "Nunc satis est celeri ducta figura manu"
            },
            {
                "verse": "Finieram, vocem mox exulit una sororum,"
            },
            {
                "verse": "Paucaque disparibus rettulit ista modis."
            },
            {
                "verse": "Est domus in summo saxosi vertice montis,"
            },
            {
                "verse": "Ardua quo durum semita tollit iter."
            },
            {
                "verse": "Auratus paries gemmis vestitur ubique,"
            },
            {
                "verse": "Artis Apelleae nobile fulget opus."
            },
            {
                "verse": "Hic sunt qui Sophia, qui relligione vel armis"
            },
            {
                "verse": "Aut aliter summum promeruere decus:"
            },
            {
                "verse": "Hic retinet bello praestans et pace Robertus"
            },
            {
                "verse": "Inter Martigenas regia sceptra duces."
            },
            {
                "verse": "Ipse Severini generis nitor, ipse Latinam"
            },
            {
                "verse": "Militiam, pacem, iustitiamque regit."
            },
            {
                "verse": "Hic est Carraphiam qui tollit ad aethera gentem,"
            },
            {
                "verse": "Cui placidum mitis nomen oliva dedit."
            },
            {
                "verse": "Hic est Romuleae prisco de sanguine gentis,"
            },
            {
                "verse": "Qui veteres Falco laudibus aequat avos."
            },
            {
                "verse": "Vidimus hos virides lauri gestare coronas,"
            },
            {
                "verse": "Et loca quenque suo prima tenere choro."
            },
            {
                "verse": "Tota cohors tribus assurgit, nec vidimus horum"
            },
            {
                "verse": "Quis prior, et cuius palma secunda foret."
            },
            {
                "verse": "Atria prima labor, tecti penetralia virtus"
            },
            {
                "verse": "Servat, in extrema parte locatur honor."
            },
            {
                "verse": "Horriferum labor est et inexorabile monstrum."
            },
            {
                "verse": "Quale quod infernas excubat ante fores."
            },
            {
                "verse": "Pectora lata tument, collum breve, brachia setis"
            },
            {
                "verse": "Hispida, nervosae marmoreaeque manus."
            },
            {
                "verse": "Hic Cadmi superanda seges, mactanda Chimaera,"
            },
            {
                "verse": "Atque Medusae e colla secanda ferae."
            },
            {
                "verse": "Hic vigil Hesperidum custos fallendus, Iason"
            },
            {
                "verse": "Hic domat iratos, flammea monstra, boves."
            },
            {
                "verse": "Hic fuit Hippolytus cursu laceratos equorum,"
            },
            {
                "verse": "Et cito virtutis vivificatus ope."
            },
            {
                "verse": "Nam labor in varias solet imigrare figuras,"
            },
            {
                "verse": "Nunc leo, nunc aper est, nunc bovis ora gerit."
            },
            {
                "verse": "Sicut Acarnano est de flumine fama Deoque,"
            },
            {
                "verse": "Qui vada Carpathiae lata tenebat aquae."
            },
            {
                "verse": "Plurima barba, micant oculi, stant cornua fronte,"
            },
            {
                "verse": "Esurit, et sicco semper in ore sitis:"
            },
            {
                "verse": "Sudat, et in rorem facies et pectora currunt,"
            },
            {
                "verse": "Nulla quies, nulla est desidiosa dies."
            },
            {
                "verse": "Ilia magna, femur validum, sine pondere venter,"
            },
            {
                "verse": "Desinit in latos tibia longa pedes."
            },
            {
                "verse": "Bile tumet, furit, intrantes clamoribus arcet,"
            },
            {
                "verse": "Vociferat torvum, multiplicatque minus."
            },
            {
                "verse": "Ut reor, hoc prisci vates dixere Minervam,"
            },
            {
                "verse": "Nam minuit vires debilitatque labor."
            },
            {
                "verse": "Qui cupiunt igitur sanctos intrare recessus"
            },
            {
                "verse": "Longa prius duro praelia Marte ferunt."
            },
            {
                "verse": "Dicitur Alcides Ericem qui vicit, ab isto"
            },
            {
                "verse": "Victus in herboso procubuisse solo."
            },
            {
                "verse": "Et nisi certantem virtus miserata fuisset,"
            },
            {
                "verse": "Semper erant sacrae limina clausa domus."
            },
            {
                "verse": "Ipsa fores reserans fessum totoque labantem"
            },
            {
                "verse": "Corpore, porrecta traxit ab hoste manu."
            },
            {
                "verse": "Huc veniunt homines virtutis imagine ducti,"
            },
            {
                "verse": "Sed refugit verso territa turba pede."
            },
            {
                "verse": "Hic opus est animis, et firmi pectoris ausu,"
            },
            {
                "verse": "Vincit quel longa non domuere more,"
            },
            {
                "verse": "Degeneres animi primo in certamine cedunt."
            },
            {
                "verse": "Nec pudet expelli, nec dare terga fugae,"
            },
            {
                "verse": "Limen ad hoc Falco pugnare viriliter ausus"
            },
            {
                "verse": "Obtinuit fractis regia tecta seris."
            },
            {
                "verse": "Hicque diu doctus delubra subivit honoris"
            },
            {
                "verse": "Victor, et immensas inde recepit opes."
            },
            {
                "verse": "Sicut Aristeus post victi praelia monstri"
            },
            {
                "verse": "Repperit occiso dulcia mella bove."
            },
            {
                "verse": "Et quoniam pauci superant haec atria, paucos,"
            },
            {
                "verse": "Falconi reperit curia sancta pares."
            }
        ],
        [
            {
                "verse": "Unde magistratus, Falco, tibi gloria tanti?"
            },
            {
                "verse": "Quos aluit virtus, magnificavit honor."
            }
        ],
        [
            {
                "verse": "Pulsa redi virtus, revocat te libera Roma,"
            },
            {
                "verse": "Nam patriae Falco regnat in urbe pater."
            }
        ],
        [
            {
                "verse": "Est alias Falco superat qui caede volucres,"
            },
            {
                "verse": "Hic alios meritis et pietate viros."
            }
        ],
        [
            {
                "verse": "Praxiteles sculptor, vates Maro, pictor Apelles,"
            },
            {
                "verse": "Herbipotens Chiron, belliger Hector erat,"
            },
            {
                "verse": "Musicus Amphion, Tiphys navarchus: Apollo"
            },
            {
                "verse": "Fatidicus, Mars vi, maximus arte Sinon."
            },
            {
                "verse": "Gnosiacis Alcon iaculis clarebat et arcu,"
            },
            {
                "verse": "Mercurius linguae munere, Castor equis."
            },
            {
                "verse": "Automendon currus moderatur, Aranea telam,"
            },
            {
                "verse": "Artifices Pallas, Luna bicornis aquam."
            },
            {
                "verse": "At communem bonum Christique negocia Falco"
            },
            {
                "verse": "Curat, et hac illi culmen in arte datur."
            }
        ],
        [
            {
                "verse": "Desipiunt Romam qui degenerasse fatentur,"
            },
            {
                "verse": "Romuleos Falco laudibus aequat avos."
            }
        ],
        [
            {
                "verse": "Iam Romana satis tuto ratis aequore fertur,"
            },
            {
                "verse": "Nam pelagus Falco remigiumque tenet."
            }
        ],
        [
            {
                "verse": "Cur est pulsa fames, Romae cur bella quierunt?"
            },
            {
                "verse": "Quod Cererem Falco, tempora atque Iovem"
            }
        ],
        [
            {
                "verse": "Arma placent aquilae, parit aurea secula Falco"
            },
            {
                "verse": "Civibus, hic Christo militat, illa Iovi."
            }
        ],
        [
            {
                "verse": "Omne Quirinali scelus eiicietur ab aula:"
            },
            {
                "verse": "Limen enim Falco pontificale tenet."
            }
        ],
        [
            {
                "verse": "Quid gemis amissas aquilas, priscumque decorem"
            },
            {
                "verse": "Roma? Tuus Falco te reparare potest."
            },
            {
                "verse": "Roma, meos, inquit, vexat discordia cives,"
            },
            {
                "verse": "Nec ratio sed iam vivit in urbe furor."
            },
            {
                "verse": "Iste meus nulla dolor est sanabilis arte,"
            },
            {
                "verse": "Deridet medicas ista podagra manus."
            },
            {
                "verse": "Non si praeteritos revocet nova purpura reges,"
            },
            {
                "verse": "Non si Caesaribus, Consulibusque daret."
            },
            {
                "verse": "Falconem fateor si spes foret ulla salutis,"
            },
            {
                "verse": "Forsitan aerumnas posse fugare meas."
            }
        ],
        [
            {
                "verse": "Quid tibi Mecoenas quod sis sub caesare Falco"
            },
            {
                "verse": "Proderit, exclusis si sit ab urbe Maro?"
            }
        ],
        [
            {
                "verse": "Quosdam Thraicios audivit Roma loquentes,"
            },
            {
                "verse": "Palluit, ultores credidit esse Gothos."
            },
            {
                "verse": "Tunc ego, dum Falco dum regnat Acacius inquam"
            },
            {
                "verse": "Roma sede, et nullo sollicitere metu."
            }
        ],
        [
            {
                "verse": "Auget opes alius Romae, studet alter honori,"
            },
            {
                "verse": "At studium Falco relligionis habet."
            }
        ],
        [
            {
                "verse": "Cur populo semper domus est Falconis aperta?"
            },
            {
                "verse": "Quod sit honestatis iustitiaque domus."
            }
        ],
        [
            {
                "verse": "Sceptra tenet Falco, Romana Catonibus aula"
            },
            {
                "verse": "Paret, in Assyrios Sardana palus eat."
            }
        ],
        [
            {
                "verse": "Aurea Falconis virtus est sydere maior,"
            },
            {
                "verse": "Non metuam rutilae flammea monstra comae."
            }
        ],
        [
            {
                "verse": "Vidimus assueto privatum lumine solem,"
            },
            {
                "verse": "Pallida turbato vidimus astra die."
            },
            {
                "verse": "Vidimus horrendos criniti syderis ignes,"
            },
            {
                "verse": "Et gravis attonito regnat in orbe pavor."
            },
            {
                "verse": "Non ego defectum Phoebi, te sospite falco,"
            },
            {
                "verse": "Non metuam fulmen terribilesve comas."
            },
            {
                "verse": "Non metuam terrae motus, non aequoris aestum,"
            },
            {
                "verse": "Non canis aestivo cum furit sitim."
            },
            {
                "verse": "Scimus enim, quoniam Deus est pietatis amator,"
            },
            {
                "verse": "Ventura auspicio prospera cuncta tuo."
            }
        ],
        [
            {
                "verse": "Innumeros Phoenix, et Phoebi nuncius annos"
            },
            {
                "verse": "Vivit, Hamadryades tempora longa Deae."
            },
            {
                "verse": "Saecula tot cervus, tot vivit saecula cornix"
            },
            {
                "verse": "Ast hominum paucis vita diebus abit."
            },
            {
                "verse": "Recte igitur, Falco, maior tibi cura dierum,"
            },
            {
                "verse": "Quam sit opum, redit aes, non redit ulla dies"
            }
        ],
        [
            {
                "verse": "Est tibi divitiis virtus et honoribus impar,"
            },
            {
                "verse": "Cur dat inaequali praemia lance Deus?"
            },
            {
                "verse": "Praemia virtutum non sunt mortalia, tanti"
            },
            {
                "verse": "Nemo voluptates divitiasve putet."
            },
            {
                "verse": "Ast tibi supremo melior thesaurus Olympo,"
            },
            {
                "verse": "Unde tui merces tota laboris erit."
            }
        ],
        [
            {
                "verse": "Dives es, at Craeso longe locupletior esse,"
            },
            {
                "verse": "Si meritis hominum dividerentur opes,"
            }
        ],
        [
            {
                "verse": "Cum Deus magnum fabricaret orbem,"
            },
            {
                "verse": "Et polos altos sinuaret arcu,"
            },
            {
                "verse": "Iussit aeterna rutilare pulchrum"
            },
            {
                "verse": "Lampade solem."
            },
            {
                "verse": "Iussit et lunam dubia micantem"
            },
            {
                "verse": "Luce sublimes agitare currus,"
            },
            {
                "verse": "Et per obscuras aliena ferre"
            },
            {
                "verse": "Lumina noctes."
            },
            {
                "verse": "Aureis coelum variavit astris"
            },
            {
                "verse": "Quae per ingentes revoluta gyros"
            },
            {
                "verse": "Fata dispensant, humilisque terrae"
            },
            {
                "verse": "Regna gubernant."
            },
            {
                "verse": "Aeris tractus avium canoris"
            },
            {
                "verse": "Cantibus, terras nemorum virenti"
            },
            {
                "verse": "Fronde, diversis decoravit altum"
            },
            {
                "verse": "Piscibus aequor,"
            },
            {
                "verse": "Tunc ad argutos Philomena cantus"
            },
            {
                "verse": "Guttur aptavit, didicitque voces"
            },
            {
                "verse": "Psithacus nostras, nituit superbo"
            },
            {
                "verse": "Tergore pavo."
            },
            {
                "verse": "Barbaram citrum preciosus Athlas"
            },
            {
                "verse": "Ida funebrem peperit Cypressum,"
            },
            {
                "verse": "Pelion Quercus, Solymae tulerunt"
            },
            {
                "verse": "Balsama sylvae."
            },
            {
                "verse": "Et Tagus fulvo nociturus auro"
            },
            {
                "verse": "Fluxit, et Croesi viridem per oram,"
            },
            {
                "verse": "Lydius cursu properavit Hermus"
            },
            {
                "verse": "Invidioso."
            },
            {
                "verse": "Tunc per humentes pelagi meatus"
            },
            {
                "verse": "Squammea cinctus populi caterva"
            },
            {
                "verse": "Post suum fluctus equitavit altos"
            },
            {
                "verse": "Protea delphin."
            },
            {
                "verse": "Sic Deus coeli maris atque terrae"
            },
            {
                "verse": "Fecit ornatum, tamen ad decorem"
            },
            {
                "verse": "Mentis humanae magis applicavit"
            },
            {
                "verse": "Artis acumen."
            },
            {
                "verse": "Mens enim summo nimium parenti"
            },
            {
                "verse": "Chara pro vitae sapienter actae"
            },
            {
                "verse": "Praemio, mundi fuit in beatum"
            },
            {
                "verse": "Limen itura."
            },
            {
                "verse": "Dumque cultum dare singularem"
            },
            {
                "verse": "Cogitat, pulchris Areten capillis"
            },
            {
                "verse": "Forte prospexit spaciosa solam"
            },
            {
                "verse": "Ire per arva."
            },
            {
                "verse": "Namque flammantis meditans Olympi"
            },
            {
                "verse": "Lumen, et cursu Arete volantes,"
            },
            {
                "verse": "Omen aptabat numerumque claris"
            },
            {
                "verse": "Addidit astris ."
            },
            {
                "verse": "Iam maris fluxum tumidosque fluctus"
            },
            {
                "verse": "Norat, et quare tremebunda tellus"
            },
            {
                "verse": "Fluctuet, quare iaculetur aer"
            },
            {
                "verse": "Nubibus ignes."
            },
            {
                "verse": "Norat et linguas, hominumque mores,"
            },
            {
                "verse": "Et quibus falli solet et refelli"
            },
            {
                "verse": "Vetustas tecto male nota vultu"
            },
            {
                "verse": "Norat elenchos."
            },
            {
                "verse": "Fecerat nostrae documenta vitae,"
            },
            {
                "verse": "Et quibus coeli peteremus arcem,"
            },
            {
                "verse": "Sortis humanae miserata casum,"
            },
            {
                "verse": "Fecerat artes."
            },
            {
                "verse": "Hanc Deus menti comitem ducemque"
            },
            {
                "verse": "Fecit, ut casus patienter omnes"
            },
            {
                "verse": "Ferret, et nullo scelerum tumultu,"
            },
            {
                "verse": "Deiiceretur."
            },
            {
                "verse": "Ipsa nos duros vocat in labores"
            },
            {
                "verse": "Nec dies nobis sinit ociosos"
            },
            {
                "verse": "Hoc, ait, nostros petiise coelum"
            },
            {
                "verse": "Calle parentes."
            },
            {
                "verse": "Ipsa Falconis comitata gressum"
            },
            {
                "verse": "Fecit, duros tolerans labores,"
            },
            {
                "verse": "Iret ad summum decus atque vitam"
            },
            {
                "verse": "Labe carentem."
            },
            {
                "verse": "Ipsa Falconis vigilanter aureum"
            },
            {
                "verse": "Vellat, et nostri memorem negoci"
            },
            {
                "verse": "Reddat, ut portum breviore cursu"
            },
            {
                "verse": "Cymba subintret."
            }
        ],
        [
            {
                "verse": "Mens virtutis inops, mare piscibus, alite coelum,"
            },
            {
                "verse": "Syderibus mundus, grammine terra carens."
            }
        ],
        [
            {
                "verse": "Pyramides Nili, Pharos insula, Iuppiter Ammon"
            },
            {
                "verse": "Mausoli et Triviae marmora celsa Deae."
            },
            {
                "verse": "Regna Semiramidis, Romana palatia iunge."
            },
            {
                "verse": "Si placet, et Solymi templa superba Dei."
            },
            {
                "verse": "Talia simplicitas hominum miracula dixit,"
            },
            {
                "verse": "Quae nisi terrenas nil speculatur opes."
            },
            {
                "verse": "Haec lapidum moles coelataque saxa fuere,"
            },
            {
                "verse": "Quae gravius eximia fecerat arte labor."
            },
            {
                "verse": "Longa dies marmor solidum contrivit et aera,"
            },
            {
                "verse": "Tempus enim dura singula fauce terit."
            },
            {
                "verse": "Maius opus virtus, quam nec dissolvere possunt"
            },
            {
                "verse": "Tempora, nec rauco fulmina pulsa sono."
            }
        ],
        [
            {
                "verse": "Plurima virtuti laus hic, at praemia nulla,"
            },
            {
                "verse": "Nam Deus illius praemia solus habet."
            }
        ],
        [
            {
                "verse": "Eximiae claros cura ad virtutis honores"
            },
            {
                "verse": "Ex humili plures vidimus ire loco?"
            },
            {
                "verse": "Pauperibus virtus avia sit sine dote maritis"
            },
            {
                "verse": "Nubit, habet grandes sors opulenta viros."
            }
        ],
        [
            {
                "verse": "Iuncta venustati probitas iuvenilis, in auro"
            },
            {
                "verse": "Candida purpureis lilia mixta rosis,"
            },
            {
                "verse": "Additus in calatho violis amaranthus eburno,"
            },
            {
                "verse": "Et cum purpureo Medica mala croco."
            }
        ],
        [
            {
                "verse": "Abdita deformi virtus sub corporis antro,"
            },
            {
                "verse": "Tecta cavernis Attica mella favis."
            },
            {
                "verse": "Rex in veste rudi, lutea thesaurus in urna,"
            },
            {
                "verse": "Phagina gemmato dactylo theca sinu."
            }
        ],
        [
            {
                "verse": "Forma Mephitifero pollutae libidinis usu,"
            },
            {
                "verse": "Picta cadaveribus plena sepulcra novis,"
            },
            {
                "verse": "Foeta venenosis argentea vasa colubris,"
            },
            {
                "verse": "Oblita tartareo lactea gemma luto"
            }
        ],
        [
            {
                "verse": "Improbitas animi deformibus addita membris"
            },
            {
                "verse": "Virus in obscoeno triste nocensque cado."
            },
            {
                "verse": "Frigida limosis inclusa paludibus hydra,"
            },
            {
                "verse": "Turpibus in lustris dente superbus aper."
            }
        ],
        [
            {
                "verse": "Alcides Lapythas, Indos devicit Iacchus,"
            },
            {
                "verse": "Isthmiaco iuveni praeda Chimaera fuit."
            },
            {
                "verse": "Pelleus Babylona labor tristemque Darium"
            },
            {
                "verse": "Vicit, et Italicas Mennoniasque domos."
            },
            {
                "verse": "Aesonides fulvum vellus Danaaea propago"
            },
            {
                "verse": "Gorgoneos angues aequoreamque feram."
            },
            {
                "verse": "Caesaris occiduo veniunt ex orbe triumphi,"
            },
            {
                "verse": "Scypiadae Lybicos perdomuere lares."
            },
            {
                "verse": "His aeterna dedit laudum praeconia virtus"
            },
            {
                "verse": "Maior, et immensum fortia facta decus."
            },
            {
                "verse": "Ardua res vicisse alios, victoria maior"
            },
            {
                "verse": "Est animi fluctus composuisse sui."
            },
            {
                "verse": "Subiecisse metus, et debellasse timores,"
            },
            {
                "verse": "Gaudia spemque gravi supposuisse iugo."
            },
            {
                "verse": "Propterea longe maior tua gloria, Falco,"
            },
            {
                "verse": "Surgit, et armatos vincis honore duces."
            }
        ],
        [
            {
                "verse": "Sponte malos homines, et noxia gramina nutrit,"
            },
            {
                "verse": "At melius semen ferre recusat, humus."
            },
            {
                "verse": "Mitior est propriis, alienaque pignora semper"
            },
            {
                "verse": "Tractat inhumana dura noverca manu."
            },
            {
                "verse": "Vir bonus est coeli, malus est telluris alumnus,"
            },
            {
                "verse": "Quos igitur coelum diligit, odit humus."
            }
        ],
        [
            {
                "verse": "Fusca prius quare fulgent candore nivali"
            },
            {
                "verse": "Atria, et albentes explicat aula sinus?"
            },
            {
                "verse": "Cur domus exultat? Moles cur laeta coronas"
            },
            {
                "verse": "Induit? Et multa a fronde viret?"
            },
            {
                "verse": "Barbara cur nitidos velant aulea penates?"
            },
            {
                "verse": "Aurea cur pictum signa lacunar habet?"
            },
            {
                "verse": "Roma senex alacri cui nam venit obvia pompa?"
            },
            {
                "verse": "Quo properat celeri tota iuventa pede?"
            },
            {
                "verse": "Tybris ovans gestit, sicut gestivit Olympus,"
            },
            {
                "verse": "Cum rediit victo Iuppiter Encelado."
            },
            {
                "verse": "Haec ego dum meditans tacito sub pectore volvo"
            },
            {
                "verse": "Concita vox aures impulit ista meas."
            },
            {
                "verse": "Fortunam superat virtus prudentia fatum,"
            },
            {
                "verse": "Curat honestatem iustitiamque Deus."
            },
            {
                "verse": "Ista viris gravibus fecit populoque Quirini"
            },
            {
                "verse": "Falco magistratu gaudia tanta suo."
            }
        ],
        [
            {
                "verse": "Turbida nunc ursos clamat nunc Roma columnam,"
            },
            {
                "verse": "Esse quid attonita pacis in urbe potest?"
            },
            {
                "verse": "Et nisi Falconis scirem me numine tutum,"
            },
            {
                "verse": "Iam mea populifer cerneret ora Padus."
            },
            {
                "verse": "Propterea divi repetes cum limina Petri,"
            },
            {
                "verse": "Nec fluat in longos fac mea causa dies."
            }
        ],
        [
            {
                "verse": "Cum Deus extructo terras invisere orbe,"
            },
            {
                "verse": "Cunctaque de veteri cerneret orta chao."
            },
            {
                "verse": "Naturae ex utero traxit duo pignora, quorum"
            },
            {
                "verse": "Nutibus humanae dividerentur opes"
            },
            {
                "verse": "Virtutem Sortemque vocant, temeraria Sorti"
            },
            {
                "verse": "Frons fuit, at Virtus casta, modesta, proba."
            },
            {
                "verse": "Mentis inops orbamque ferens Sors lumina frontem,"
            },
            {
                "verse": "Iustitiam nescit, consilioque caret."
            },
            {
                "verse": "At Virtus gravis, aequa, fugax, innoxia, verax."
            },
            {
                "verse": "Pondera mensura corrigit et numeros."
            },
            {
                "verse": "Quid iubet utilitas Virtus, quid poscit honestas"
            },
            {
                "verse": "Praestat, inaudita nil ratione facit."
            },
            {
                "verse": "Sors autem quicquid praeceps sine lege libido"
            },
            {
                "verse": "Suggerit, instabili datque adimitque manu."
            },
            {
                "verse": "Ipsa sibi satis est, ipsa sibi praemia virtus,"
            },
            {
                "verse": "Sors est praeter opes et sine honore nihil."
            },
            {
                "verse": "Has sibi, quod nemo potuit sine numine, tandem"
            },
            {
                "verse": "Evaluit Falco consiliare duas."
            },
            {
                "verse": "Nec mirum, quoniam quisquis veneratur Olympum"
            },
            {
                "verse": "Ipse sibi coelos subiicit atque Deum."
            }
        ],
        [
            {
                "verse": "Dixti inops inopi sacram Laurentis ad aedem,"
            },
            {
                "verse": "Quid facis ad Florae tristis inersque forum?"
            },
            {
                "verse": "Dum mea, respondit, tractare negocia tento"
            },
            {
                "verse": "Haurior assiduis quotidie auspiciis."
            },
            {
                "verse": "Aes periit, nec habet finem ulla mearum,"
            },
            {
                "verse": "Quid faciam infoelix? Unde precabor opem?"
            },
            {
                "verse": "Obtinet expulsa probitate pecunia Romam"
            },
            {
                "verse": "Nec Deus in tota possidet urbe locum."
            },
            {
                "verse": "Quot sunt Romae homines tot eunt per compita fures"
            },
            {
                "verse": "Quosque canes speras, experiere lupos."
            },
            {
                "verse": "Ii Lacedaemonii, Scythiam petiere Quirites,"
            },
            {
                "verse": "Nam Lacedaemonii furta licere putant."
            },
            {
                "verse": "At Scythiae populi damnant, graviterque minantur,"
            },
            {
                "verse": "Ut mos consulibus Caesaribusque fuit."
            },
            {
                "verse": "Omnibus esse lupos licet in regione luporum,"
            },
            {
                "verse": "Inter Pigmeos non pudet esse brevem."
            },
            {
                "verse": "Desipis alter ait, fugat haec opprobria Falco."
            },
            {
                "verse": "Nec sua sub tali saecula labe sinit."
            },
            {
                "verse": "Sta pede Falconem, sine re sine munere vinces,"
            },
            {
                "verse": "Omnis ab hoc saltem fraus aliena viro est."
            }
        ],
        [
            {
                "verse": "Nuper ab Exquiliis quosdam descendere laetis"
            },
            {
                "verse": "Frontibus, et lento vidimus ire pede."
            },
            {
                "verse": "Dumque meos eadem fero per vestigia gressus,"
            },
            {
                "verse": "Et sequor aequali praevia terga gradu."
            },
            {
                "verse": "Audio miscentes concordibus ista loquelis"
            },
            {
                "verse": "Verba, decem brevibus sub iicienda modis."
            },
            {
                "verse": "Vidimus antiquae specimen virtutis in uno,"
            },
            {
                "verse": "Et Fabium, Curium, Fabriciumque viro."
            },
            {
                "verse": "Caesareos animos, cum relligione Catonis,"
            },
            {
                "verse": "Attiliique fidem, cum pietate Numae."
            },
            {
                "verse": "Vidimus ardentem Christi pro nomine Petrum,"
            },
            {
                "verse": "Et celebrem Pauli vociferare tubam,"
            },
            {
                "verse": "Eloquium Marti, Demosthenis atque Salusti,"
            },
            {
                "verse": "Et Brutos, Magni cum probitate, duos."
            },
            {
                "verse": "Continet hos omnes sancto sub pectore Falco"
            },
            {
                "verse": "Idque quod est Falco plus habet omnibus his."
            }
        ],
        [
            {
                "verse": "Maxime vir patriae pater et mea gloria Falco,"
            },
            {
                "verse": "Impulit in luctus me nova causa novos."
            },
            {
                "verse": "Tristior, et in tenebras lucem vertere dolores,"
            },
            {
                "verse": "Nec mihi nocte datur, nec mihi luce quies."
            },
            {
                "verse": "Baveriam rapuit pestis Romana Philippum,"
            },
            {
                "verse": "Perdere tam sanctum mors fuit ausae caput."
            },
            {
                "verse": "Invida mors siquid miseris videt utile terris,"
            },
            {
                "verse": "Insidiatrices mittit ad arma manus."
            },
            {
                "verse": "Cur veneranda mori permisit pectora virtus?"
            },
            {
                "verse": "Cur homini non est auxiliata suo?"
            },
            {
                "verse": "Et Deus, aeterno probitas cui foedere iuncta est,"
            },
            {
                "verse": "In cineres talem cur sinit ire virum?"
            },
            {
                "verse": "Quot mala, quot clades haec tanta licentia mortis"
            },
            {
                "verse": "Attulit indigno quot premit ora situ?"
            },
            {
                "verse": "Conquerimur, nec fert aliquem querimonia fructum,"
            },
            {
                "verse": "Quottidie querimur, quottidie rapimur."
            },
            {
                "verse": "Si perimat saevos hominumque cruore madentes,"
            },
            {
                "verse": "Iustius et longe mitius esset opus."
            },
            {
                "verse": "Si cadat Euristheus aliquis si infidus Olysses"
            },
            {
                "verse": "Non est qui facinus non putet esse pium."
            },
            {
                "verse": "Iste nec immiti tractabat spicula dextra,"
            },
            {
                "verse": "Nec sevum rigidi Martis amabat opus."
            },
            {
                "verse": "Arte regens acres sicut Theodosius iras,"
            },
            {
                "verse": "Mitis, et in nullos ore molestus erat."
            },
            {
                "verse": "Omnibus innocuus, casu tranquillus in omni,"
            },
            {
                "verse": "Nec tamen ignavo segnis inersque metu."
            },
            {
                "verse": "Iste Dioneam Venerem, Bromiumque subegit,"
            },
            {
                "verse": "Votaque lascivae somniculosa gulae."
            },
            {
                "verse": "Fecerat hospitium casto pia membra pudori"
            },
            {
                "verse": "Sicut Iosephus, sicut et Hippolytus."
            },
            {
                "verse": "Non erat elatus, nec inani deditus aurae,"
            },
            {
                "verse": "Qualis Tarquinius, qualis et Ancus erat."
            },
            {
                "verse": "Ipse suas cunctis operas donabat amicis,"
            },
            {
                "verse": "Officio tota sedulitate vacans."
            },
            {
                "verse": "Si quando vacuum tempus superesset, habebat"
            },
            {
                "verse": "Sive Deus totos sive Minerva dies."
            },
            {
                "verse": "Languida nec fecit tardos ignavia sensus,"
            },
            {
                "verse": "Nec vitam coluit Sardanapaliacam."
            },
            {
                "verse": "Praevigil ad mores animum revocabat honestos,"
            },
            {
                "verse": "Mensque erat ad curas ingeniosa pias."
            },
            {
                "verse": "Invidiae nunquam potuit tabescere morbo,"
            },
            {
                "verse": "Nec dedit atroci corda cremanda foco."
            },
            {
                "verse": "Totus erat pietas totus clementia, totus"
            },
            {
                "verse": "Et sine fraude fides, et sine labe pudor."
            },
            {
                "verse": "Non erat argenti cupidus, non ebrius auro,"
            },
            {
                "verse": "Solum animi veras accumulavit opes."
            },
            {
                "verse": "Fortis, et a recto nulla revocabilis arte,"
            },
            {
                "verse": "Quale Numae pectus, quale Catonis erat."
            },
            {
                "verse": "Non labor a rebus iuvenem revocabat agendis,"
            },
            {
                "verse": "Gaudia sudor erat, cura levamen erat,"
            },
            {
                "verse": "Ipse erat irato communis ab aequore portus"
            },
            {
                "verse": "Ipse erat in placido remus et aura mari."
            },
            {
                "verse": "Nec dum bisdenes aevi transegerat annos,"
            },
            {
                "verse": "Et tam divitibus mens erat aucta bonis."
            },
            {
                "verse": "Quod longis aliqui vix evaluere diebus,"
            },
            {
                "verse": "Iste brevi prudens tempore factus erat."
            },
            {
                "verse": "Non expectavit canos matura senectus,"
            },
            {
                "verse": "Ante senem senuit, vir fuit ante virum."
            },
            {
                "verse": "Quis lepor, et Latiae fuerit quae gratia linguae,"
            },
            {
                "verse": "Quae docuit tellus Romula testis erit."
            },
            {
                "verse": "Testis erit locuples nostri Pomponius aevi"
            },
            {
                "verse": "Gloria de cuius plurima fronte bibit."
            },
            {
                "verse": "Hic si continuo rerum senuisse in usu,"
            },
            {
                "verse": "Isset ad heroum semideumque decus."
            },
            {
                "verse": "Notus erat Dirceus ager potaverat undam,"
            },
            {
                "verse": "Quae subito vates hausta deosque facit."
            },
            {
                "verse": "In viridi gravitas laetoque modestia vultu"
            },
            {
                "verse": "Grata verecundi signa pudoris erant."
            },
            {
                "verse": "Cur fuerit virtus tenero tam clara sub aevo,"
            },
            {
                "verse": "Causa, velut passim dicitur, ista fuit."
            },
            {
                "verse": "Nam per Oliverii vestigia sancta Carafae"
            },
            {
                "verse": "Assiduus coeptum continuavit iter."
            },
            {
                "verse": "Adde quod haerebat lateri Falconis, et ista"
            },
            {
                "verse": "Integritas ex his tracta duobus erat."
            },
            {
                "verse": "Nam iuvenis mores a conviventibus haurit,"
            },
            {
                "verse": "Et calet admoto frigidus igne liquor."
            },
            {
                "verse": "Hi sunt Romulei duo sydera magna senatus"
            },
            {
                "verse": "Unde bonis lumen praesidiumque datur."
            },
            {
                "verse": "Iure igitur fratres fratrem deflectis ademptum,"
            },
            {
                "verse": "Tuque parens ventris pignora sancta tui."
            },
            {
                "verse": "Heu periit generis proles clarissima vestri,"
            },
            {
                "verse": "Heu cecidit vestrae gloria tanta domus."
            },
            {
                "verse": "Sed memores estote pias in sydera mentes"
            },
            {
                "verse": "Ire, nec infernos posse subire lacus."
            },
            {
                "verse": "Vivit in aethereo, quem nos hic flemus, Olympo,"
            },
            {
                "verse": "Et gaudet luteas deseruisse domos."
            },
            {
                "verse": "Deseruisse graves resoluti corporis artus"
            },
            {
                "verse": "Gaudet, et in superum transiliisse choros:"
            },
            {
                "verse": "Horriferam mortem, vivis quae maxima poena est,"
            },
            {
                "verse": "Transiit, elysiis perfruiturque locis."
            },
            {
                "verse": "Nos quoque lugubri flemus tua fata, Philippe,"
            },
            {
                "verse": "Carmine, decessus ingemimusque tuos."
            },
            {
                "verse": "Tu mihi tractanti Romana negocia semper"
            },
            {
                "verse": "Assiduas operas, auxiliumque dabas."
            },
            {
                "verse": "Tu mihi solamen, miseris tu in rebus asylum,"
            },
            {
                "verse": "Tu vada, tu venti, tu mihi portus eras."
            },
            {
                "verse": "Tu mihi fecisti, mea dum praeconia narras,"
            },
            {
                "verse": "Egregios inter nomina clara viros."
            },
            {
                "verse": "Propterea quotiens sacras accendimus aras,"
            },
            {
                "verse": "Suppliciter pro te mystica dona damus."
            },
            {
                "verse": "Tu quoque spiritibus, quorum tibi copia, sanctis"
            },
            {
                "verse": "Mutua pro nobis vota precesque dato."
            }
        ],
        [
            {
                "verse": "Ebria Virtutem Fortunam lacessere nuper"
            },
            {
                "verse": "Coepit, et hoc bellum dicitur orsa modo."
            },
            {
                "verse": "Cur latitas? Vanaque tegis gravitate timorem?"
            },
            {
                "verse": "Si sapis ut iactas, et potes, arma cape,"
            },
            {
                "verse": "Te iuvat obscuris nugas excudere tectis,"
            },
            {
                "verse": "Semiviros inter, foemineosque choros."
            },
            {
                "verse": "Tu tibi sola places, sine te nihil utile dicis,"
            },
            {
                "verse": "Et populum ficto decipis ore rudem."
            },
            {
                "verse": "Vis Phoebaea tuis oracula cedere dictis,"
            },
            {
                "verse": "Et somnos hebetes, desidiamque doces."
            },
            {
                "verse": "Ast ego sublimes animos ad sydera mitto,"
            },
            {
                "verse": "Et decoro gentem nobilitate meam."
            },
            {
                "verse": "Regna mihi subsunt et opes et purpura regum,"
            },
            {
                "verse": "Et patitur leges terra, fretumque meas."
            },
            {
                "verse": "Tu me stultitiae, tu me levitatis ubique"
            },
            {
                "verse": "Arguis, et nomen polluis ore meum."
            },
            {
                "verse": "Efficiam ne te defendat inertiae posthac,"
            },
            {
                "verse": "Si sapis ut iactas, et potes, arma cape."
            },
            {
                "verse": "Nec lateo dixit Virtus, nec proelia quaero,"
            },
            {
                "verse": "Nec fugio, leges consiliumque sequor."
            },
            {
                "verse": "Si ratia poscit pugnas, interrita pugno,"
            },
            {
                "verse": "Si pacem praefert, ocia pacis amo."
            },
            {
                "verse": "De pietate loqui, de relligione, Deoque"
            },
            {
                "verse": "Ad genus omne iuvat: nam gens omne rego."
            },
            {
                "verse": "Recta placent nobis, ratione carentia nunquam,"
            },
            {
                "verse": "Et populum tali fallimus arte rudem."
            },
            {
                "verse": "Non Phoebaea, verum tua cedere dictis"
            },
            {
                "verse": "Plena volo obscoenis dicta libidinibus."
            },
            {
                "verse": "Ipsa leves animos in Tartara mittis, et omni"
            },
            {
                "verse": "Dedecoras gentes impietate tuas."
            },
            {
                "verse": "Praeficis indignos, et regna latronibus imples,"
            },
            {
                "verse": "Subque tuo lugeto terra fretumque iugo."
            },
            {
                "verse": "Nec te stultitiae, nec te levitatis ubique"
            },
            {
                "verse": "Arguo, tale tuum dat tibi nomen opus."
            },
            {
                "verse": "Efficiam certe ne me experiaris inertem,"
            },
            {
                "verse": "Efficiam gladio confodiare tuo."
            },
            {
                "verse": "Desine deceptrix hominum Fortuna minari,"
            },
            {
                "verse": "Novimus et mores ingeniumque tuum."
            },
            {
                "verse": "Fas et iura times pro legibus uteris armis:"
            },
            {
                "verse": "Nec pudet insontes praecipitare viros."
            },
            {
                "verse": "Te Duce Romani maduerunt sanguine reges,"
            },
            {
                "verse": "Et plerique sua procubuere manu."
            },
            {
                "verse": "Bella moves, nec scis motos sedare tumultus,"
            },
            {
                "verse": "Saepius accenso territa Marte fugis."
            },
            {
                "verse": "Novimus ad Trebiam, Cannas, Transimenaque arva,"
            },
            {
                "verse": "Stulticiae vires cosiliumque tuae."
            },
            {
                "verse": "Te rupes Tarpeia canit, canit Allia laudes,"
            },
            {
                "verse": "Et Gothus et fusco Vandalus ore tuas."
            },
            {
                "verse": "Aestiferum aequiparas nimbum, qui murmure multo"
            },
            {
                "verse": "Surgit, et excussa languet inanis aqua."
            },
            {
                "verse": "Falconem quoties fortemque insana Robertum"
            },
            {
                "verse": "In sordes ausa es pauperiemque dare?"
            },
            {
                "verse": "Cerne locis ut nunc niteant sublimibus inter"
            },
            {
                "verse": "Purpureos patres, armigerosque Duces."
            },
            {
                "verse": "Hi sunt quos vesana fugas, cogisque subire,"
            },
            {
                "verse": "Et terra et vasto longa pericla mari."
            },
            {
                "verse": "Alter ad Oceanum, finesque recurrit Iberos,"
            },
            {
                "verse": "Dum fidei debet praemia ferre sua:"
            },
            {
                "verse": "Alter in Alpinis nivibus, Ligurumque per agros"
            },
            {
                "verse": "Vivit et ad Celtas, ad Senonesque fugit:"
            },
            {
                "verse": "Et quia militiae titulis excellit, et omni"
            },
            {
                "verse": "Laude nitet, duplicem foedifragumque vocas."
            },
            {
                "verse": "Quis fit, et eximiae quae sit prudentia frontis"
            },
            {
                "verse": "Constat, et hoc victi non tacuere Duces."
            },
            {
                "verse": "Hos experta potes quae nostra potentia nosse,"
            },
            {
                "verse": "Et qua conatus frangimus arte tuos."
            },
            {
                "verse": "Disce viros fortes et pectora sancta vereri,"
            },
            {
                "verse": "Atque meum cessa dilacerare genus."
            },
            {
                "verse": "Verum adeo levis es, tantisque furoribus ardens,"
            },
            {
                "verse": "Ut nequeas irae vim cohibere tuae."
            },
            {
                "verse": "Qui pinxit Lycium voluit te pingere montem,"
            },
            {
                "verse": "Dum variam fingit multiplicemque feram."
            },
            {
                "verse": "Ora leonis habes, quia primum pectora fastu"
            },
            {
                "verse": "Tollis, et audaces mittis in ora sonos."
            },
            {
                "verse": "Hircus olens venter, quia quos extollis, in amnem"
            },
            {
                "verse": "Desidiam proni, luxuriamque ruunt."
            },
            {
                "verse": "Non opus exemplis, quorum mihi copia maior,"
            },
            {
                "verse": "In Libyca quam sit copia farris humo."
            },
            {
                "verse": "Ultima pars serpens, quoniam de crimine virus"
            },
            {
                "verse": "Nascitur, et vitium dira venena parit."
            },
            {
                "verse": "Conscia mens cupae Taxos, aconitaque mandit,"
            },
            {
                "verse": "Semper et in tenebras, suppliciumque cadit."
            },
            {
                "verse": "His ascensa gravem rapuit Fortuna pharetram"
            },
            {
                "verse": "Et celeri torsit spicula multa manu."
            },
            {
                "verse": "Voce, manu, gladio, iaculis, cursuque fatigat,"
            },
            {
                "verse": "Et circunducto strenua pugnat equo."
            },
            {
                "verse": "Fixa manens eadem institit vestigia Virtus,"
            },
            {
                "verse": "Nec timet insanam, praecipitemque feram."
            },
            {
                "verse": "Aegida nam rapidis Chalybum fornacibus ustam,"
            },
            {
                "verse": "Et solido Clyopes ex adamante gerit."
            },
            {
                "verse": "Frustra igitur Fortuna truci superintonat ore,"
            },
            {
                "verse": "Atque leves circum fertque refertque gradus."
            },
            {
                "verse": "Saevit inutiliter ceu cum grave sibilat oestrum"
            },
            {
                "verse": "Obvolutans taurum, cornupetamve bovem."
            },
            {
                "verse": "Dum videt incassum se mittere tela per auras"
            },
            {
                "verse": "Infremuit, et crebro verbere pulsat equum."
            },
            {
                "verse": "Dum furit incaute, missisque vagatur habenis,"
            },
            {
                "verse": "Decidit, et fracto gutturis osse perit."
            },
            {
                "verse": "Marmoreo comites moestae imposuere sepulcro,"
            },
            {
                "verse": "Et super hoc quidam carmen inesse ferunt:"
            },
            {
                "verse": "Hic iacet insani numen mutabile vulgi,"
            },
            {
                "verse": "Lege carens, sola mobilitate potens."
            },
            {
                "verse": "Arma capit Iani, variasque ferentia fruges"
            },
            {
                "verse": "Cornua, cum clavo quo vada navis arat."
            },
            {
                "verse": "Tunc ait ex media quidam sine nomine turba,"
            },
            {
                "verse": "Qui varias sortis noverat ante vices."
            },
            {
                "verse": "Fidite Virtuti, Fortuna fugacior undis"
            },
            {
                "verse": "Non manet, et certam nescit habere domum."
            },
            {
                "verse": "Gaudia dum simulat, subvertere cogitat orbem,"
            },
            {
                "verse": "Insidias ridens exitiumque parat."
            },
            {
                "verse": "Propterea vasis Agathoclea legimus legimus usum"
            },
            {
                "verse": "Fictilibus, verso dum timet orbe premi."
            },
            {
                "verse": "Discite quos sursum voluit rosa ponere fastus,"
            },
            {
                "verse": "Trudet ab excelso vos mora parva loco."
            }
        ],
        [
            {
                "verse": "Falco Quirinalis decus immortale senatus"
            },
            {
                "verse": "Quo duce restitui possent labentia Romae"
            },
            {
                "verse": "Moenia, et illustres iterum sperare triumphos,"
            },
            {
                "verse": "Dum modo nostra tuas elegia reponere laudes"
            },
            {
                "verse": "Pergit, et exilem disperdit arundine cantum,"
            },
            {
                "verse": "Ecce cothurnato gradiens heroica passu"
            },
            {
                "verse": "Musa meum derisit opus, quid talibus, inquit,"
            },
            {
                "verse": "Ionium remis audes tranare profundum?"
            },
            {
                "verse": "Hic mihi non Sulmo, nec inerti navita versu"
            },
            {
                "verse": "Claudicet, huc opus est adsit vel Smyrna vel Andes."
            },
            {
                "verse": "Nam neque Penelopes curae, non Hippodamiae,"
            },
            {
                "verse": "Non Danaes plorandus amor, non vulnus Elissae,"
            },
            {
                "verse": "Parva decent humiles, parvo brevis hydria fonte"
            },
            {
                "verse": "Convenit, et parvis satis est brevis utribus aura."
            },
            {
                "verse": "Vel pedes incedit media da plebe viator,"
            },
            {
                "verse": "Vel querulo vehitur plaustro, vel paupere cymba."
            },
            {
                "verse": "Magnanimis re magnus equis curruque superbo"
            },
            {
                "verse": "Fertur, et audaces sulcat ratis ardua fluctus."
            },
            {
                "verse": "Magna decent magnos, magno Latonius arcu"
            },
            {
                "verse": "Utitur, ingenti Mavors accingitur ense,"
            },
            {
                "verse": "Immenso tonat igne pater, maiora putatur"
            },
            {
                "verse": "Gurgite sub vitreo gestare tridentifer arma."
            },
            {
                "verse": "Huc igitur Phoebaea cohors Phoebaea suppellex"
            },
            {
                "verse": "Plectra, lyraeque volent, et sacri gloria fontis."
            },
            {
                "verse": "Huc pluat Eurotas, huc omnia Phocidis arva"
            },
            {
                "verse": "Certatim gelidos latices et lactea mittant"
            },
            {
                "verse": "Flumina, Lauretis, variaque virentia fronde."
            },
            {
                "verse": "Non sit in Aoniis regio sine vocibus oris,"
            },
            {
                "verse": "Non sine laude nemus, nulli sine carmine fontes."
            },
            {
                "verse": "Illustres Falconis avos cantate, piamque"
            },
            {
                "verse": "Primaevi generis prolem clarosque nepotes,"
            },
            {
                "verse": "Ipse quoque altisono tollatur ad aethera cantu:"
            },
            {
                "verse": "Cuncta sonent heroa novum, quem Rector Olympi"
            },
            {
                "verse": "Divorum ascripsit numero, qui carcere liber"
            },
            {
                "verse": "Corporeo implebit de sedibus aethereis unam:"
            },
            {
                "verse": "Dicite, et illustrem trans aequora mittite famam,"
            },
            {
                "verse": "Audiat haec Tanais, mirentur Iberica regna,"
            },
            {
                "verse": "Et Pelusiacas carmen referatur ad aures."
            },
            {
                "verse": "Et Didonis ager Romanis aemulans arvis"
            },
            {
                "verse": "Audiat haec, trepidetque iterum Romana reverti"
            },
            {
                "verse": "Classica, et Ausoniis iterum dare moenia flammis."
            },
            {
                "verse": "Scipiades iterum metuat, dum talibus audit"
            },
            {
                "verse": "Nunc quoque Romuleas habitari civibus arces."
            },
            {
                "verse": "Transeat haec Arabes nigros ea fama per Indos,"
            },
            {
                "verse": "Et repetat Scythicos per Serica regna colonos."
            },
            {
                "verse": "Palladias artes rimatus in omnia venit"
            },
            {
                "verse": "Phoebaeae secreta domus, primordia nostri"
            },
            {
                "verse": "Fontis, et aetheream penetravit lumine molem."
            },
            {
                "verse": "Saepe Meduseis facunda liquoribus arva"
            },
            {
                "verse": "Abluit, et nostris dives remeavit ab oris."
            },
            {
                "verse": "Ipse iubet passim sanctos adolescere mores,"
            },
            {
                "verse": "Priscaque coelestis renovat vestigia vitae."
            },
            {
                "verse": "Nec pessum sinit ire pios in egena patentes"
            },
            {
                "verse": "Compita fert loculos, et in agmina seminat aurum."
            },
            {
                "verse": "Ferreus ad Romae populique negotia nunquam"
            },
            {
                "verse": "Flectitur, et palmae similis, quae pondere pressa"
            },
            {
                "verse": "Altius extollit ramos, onerique resistit,"
            },
            {
                "verse": "Strenuus et solers et frangi nescius ira,"
            },
            {
                "verse": "Propositi fideique tenax, sine munere nullos"
            },
            {
                "verse": "Pro virtute fugit, pro relligione labores."
            },
            {
                "verse": "Quod nisi Falconis quicquam de laudibus aufert"
            },
            {
                "verse": "Livor, ad excelsos veterum se attollent honores,"
            },
            {
                "verse": "Nec sinet extingui gentis monumenta Latinae,"
            },
            {
                "verse": "Et sua vivaci decorabit secula laude,"
            },
            {
                "verse": "Inque dies vestros rediisse videbitur aetas"
            },
            {
                "verse": "Aurea, et antiquae surget Virtutis imago."
            },
            {
                "verse": "Perpetuis igitur circumdate tempora sertis,"
            },
            {
                "verse": "Et lauros, hederasque ferat frondemque Minervae,"
            },
            {
                "verse": "Haec ait, et ridens elegos humilem poesim"
            },
            {
                "verse": "Et caput avertens indignabunda recessit."
            }
        ]
    ]
}