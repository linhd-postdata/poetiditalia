{
    "author": "Giovanni Gioviano Pontano",
    "title": "lyra",
    "url": "http://www.poetiditalia.it/texts/PONTANO|lyra|001",
    "text": [
        [
            {
                "verse": "Iam maris vasti penetrabat undas,"
            },
            {
                "verse": "Pelion linquens pegasea pinus,"
            },
            {
                "verse": "Iamque canebant agitata longis"
            },
            {
                "verse": "Aequora tonsis,"
            },
            {
                "verse": "Cum pius Phoebi citharam sacerdos"
            },
            {
                "verse": "Movit, insigni cecinitque plectro,"
            },
            {
                "verse": "Et parem nervis parilemque voci"
            },
            {
                "verse": "Commodat ictum."
            },
            {
                "verse": "Illicet nymphae vitreis ab antris"
            },
            {
                "verse": "Efferunt hudum caput ac per undas"
            },
            {
                "verse": "Implicant, certo choreas secutae"
            },
            {
                "verse": "Cum pede cantum;"
            },
            {
                "verse": "Illicet Triton resonante ab ore"
            },
            {
                "verse": "Buccinam intendit scopuloque ab alto"
            },
            {
                "verse": "Assonat vati; pecus omne summa"
            },
            {
                "verse": "Ludit in unda."
            },
            {
                "verse": "Ipse stans celsa modulansque puppi,"
            },
            {
                "verse": "Purpura insigni et venerandus ostro,"
            },
            {
                "verse": "Ad decus famae ciet atque honorum et"
            },
            {
                "verse": "Praemia laudum:"
            },
            {
                "verse": "Fortibus summi meritum triumphi,"
            },
            {
                "verse": "Fortibus primae meritum coronae,"
            },
            {
                "verse": "Fortibus plausum populi patrumque"
            },
            {
                "verse": "Publica dona,"
            },
            {
                "verse": "His et aeternum decus apparari"
            },
            {
                "verse": "Morte praelustri, his titulos sepulcri"
            },
            {
                "verse": "Signaque et divis solitos honores"
            },
            {
                "verse": "Templaque et aras."
            },
            {
                "verse": "Hic et heroas iuvenumque primos"
            },
            {
                "verse": "Cerneres pontum validis lacertis"
            },
            {
                "verse": "Verrere, atque aestus pelagi et minaces"
            },
            {
                "verse": "Vincere fluctus."
            },
            {
                "verse": "Tum sacer vates graviore plectro"
            },
            {
                "verse": "Suscitans: \"Hoc, hoc agite, o iuventus,"
            },
            {
                "verse": "Hoc, deum proles, agite et volenti in-"
            },
            {
                "verse": "Cumbite dextrae."
            },
            {
                "verse": "Vos labor primos hominum, diis vos"
            },
            {
                "verse": "Reddet aequales labor et deorum"
            },
            {
                "verse": "Coetui adiungens sola salsa ponti"
            },
            {
                "verse": "Subdet et auras."
            },
            {
                "verse": "Hoc virum virtus studiumque pulcri"
            },
            {
                "verse": "Poscit, hoc illud decus, hoc et illi"
            },
            {
                "verse": "Qui Iovi vos conciliant honores"
            },
            {
                "verse": "Famaque poscunt.\""
            },
            {
                "verse": "Talibus vates. Ibi cepit ingens"
            },
            {
                "verse": "Ardor heroas, novus urit ignis"
            },
            {
                "verse": "Pectora, accendit nova flamma haventis"
            },
            {
                "verse": "Et nova virtus."
            },
            {
                "verse": "Thraciae haec olim citharae ad labores"
            },
            {
                "verse": "Ac decus vis enituit canendo,"
            },
            {
                "verse": "Quae quoque et vati fuerit querenti"
            },
            {
                "verse": "Ditis ad antrum."
            },
            {
                "verse": "Hoc refer mecum, o Erato; per umbras"
            },
            {
                "verse": "Sola nanque illum comitata, sola"
            },
            {
                "verse": "Illius luctum et lacrimas levabas"
            },
            {
                "verse": "Pectine mulcens:"
            },
            {
                "verse": "\"Mitis o mundi dea nigricantis,"
            },
            {
                "verse": "Supplices ad te lacrimas profundens"
            },
            {
                "verse": "Assum, o et vocem et lacrimas precantis"
            },
            {
                "verse": "Accipe vatis,"
            },
            {
                "verse": "Cui et inferni patuere postes"
            },
            {
                "verse": "Sponte reclusis foribus canenti,"
            },
            {
                "verse": "Cessit intranti canis et remissos"
            },
            {
                "verse": "Clusit hiatus."
            },
            {
                "verse": "Coniugis manes repeto, relicta"
            },
            {
                "verse": "Luce sub terram in tenebras profectus;"
            },
            {
                "verse": "Coniuge et pro te, tenebris relictis,"
            },
            {
                "verse": "Aethera coniux"
            },
            {
                "verse": "Et diem et coeli iubar et vagantes"
            },
            {
                "verse": "Siderum ac solis radios petivit,"
            },
            {
                "verse": "Teque et incepti pretium et laboris"
            },
            {
                "verse": "Praemia portat."
            },
            {
                "verse": "Fas tibi et vatis pietatis ergo"
            },
            {
                "verse": "Reddere assueti pretium laboris,"
            },
            {
                "verse": "Fas mihi optatum pretium referre et"
            },
            {
                "verse": "Praemia cantus."
            },
            {
                "verse": "Te deam coeli canimus, te et imi"
            },
            {
                "verse": "Sceptra gestantem solii, te et hudi,"
            },
            {
                "verse": "Fluctuum campos moderantem et almae"
            },
            {
                "verse": "Hubera terrae."
            },
            {
                "verse": "Ipse ego et divum atque hominum sacerdos"
            },
            {
                "verse": "Hoc peto, et iustum peto pro recepta"
            },
            {
                "verse": "Coniuge, et silvas moveam et profundi"
            },
            {
                "verse": "Marmora ponti,"
            },
            {
                "verse": "Sacraque et ritus statuens, dicabo"
            },
            {
                "verse": "Templa, et aeternum metuentur arae"
            },
            {
                "verse": "Supplicum votis venerandae et aurea"
            },
            {
                "verse": "Thuris acerra.\""
            },
            {
                "verse": "Interim manes stupuere cantu,"
            },
            {
                "verse": "Distulit poenam rota, constiterunt"
            },
            {
                "verse": "Saxa, non angues cruciant nec hydrae"
            },
            {
                "verse": "Vulturiive;"
            },
            {
                "verse": "Hic et umbrarum chorus et silentum"
            },
            {
                "verse": "Vulgus oranti affremuere, et una"
            },
            {
                "verse": "Plaudit heroum genus et canoro"
            },
            {
                "verse": "Consonat ore."
            },
            {
                "verse": "Diva tum triplex modulante cygno,"
            },
            {
                "verse": "Plebis et plausu, memor et rapinae,"
            },
            {
                "verse": "Et tori et lucis memor, in favorem"
            },
            {
                "verse": "Ora resolvit:"
            },
            {
                "verse": "\"Duc age, o vates, sociam, et laborum"
            },
            {
                "verse": "Quem petis finem cape; fas sit illam"
            },
            {
                "verse": "Regredi tecum, modo ne in sequentem"
            },
            {
                "verse": "Lumina flectas.\""
            },
            {
                "verse": "Rursus umbrarum affremuere turbae,"
            },
            {
                "verse": "Rursus et vates citharam resumit,"
            },
            {
                "verse": "Ipse praecedens, sequitur canentem"
            },
            {
                "verse": "Aurea coniux,"
            },
            {
                "verse": "Vulgus atque una attonitus silentum,"
            },
            {
                "verse": "Monstraque et manes trepidi Gigantum,"
            },
            {
                "verse": "Quos triceps custos procul allatratu"
            },
            {
                "verse": "Arcet ab amne."
            },
            {
                "verse": "Heu, quod obstantes pelagi fragores,"
            },
            {
                "verse": "Quodque discordes Erebi tumultus,"
            },
            {
                "verse": "Quod potest dirarum animos sororum"
            },
            {
                "verse": "Flectere carmen,"
            },
            {
                "verse": "Non potest tristis oculos puellae,"
            },
            {
                "verse": "Pectus aut trux virginis, aut superbae"
            },
            {
                "verse": "Foeminae immites animos feramque"
            },
            {
                "verse": "Vertere mentem."
            }
        ],
        [
            {
                "verse": "Et sitim sedat liquor, et relaxant"
            },
            {
                "verse": "Corda languentum latices thyonei,"
            },
            {
                "verse": "Otium fessos levat, ast amantum"
            },
            {
                "verse": "Pectora carmen."
            },
            {
                "verse": "Tu meos seda, o Erato, dolores;"
            },
            {
                "verse": "Fas sit et tecum residere, fas sit"
            },
            {
                "verse": "Carmen audire insolitum et te ab alta"
            },
            {
                "verse": "Rupe canentem:"
            },
            {
                "verse": "\"Imperat coelo pater ipse divum,"
            },
            {
                "verse": "Imperant dii semideique terris,"
            },
            {
                "verse": "Imperat ponto Enosigaeus, imis"
            },
            {
                "verse": "Orcus Avernis;"
            },
            {
                "verse": "At polo, et terris, Erebo, marique"
            },
            {
                "verse": "Imperatque et dis Amor. Huius orbis"
            },
            {
                "verse": "Paret edicto superique et omnis"
            },
            {
                "verse": "Grex animantum;"
            },
            {
                "verse": "Hoc sine et coeli status et deorum"
            },
            {
                "verse": "Pax ruet, terra hoc sine, pontus, aer"
            },
            {
                "verse": "Et laborabunt odio et suapte"
            },
            {
                "verse": "Mole dehiscent."
            },
            {
                "verse": "Urbium custos Amor, omniumque"
            },
            {
                "verse": "Gentium rector, placidaeque pacis"
            },
            {
                "verse": "Auctor et leges moderatur, aequo et"
            },
            {
                "verse": "Iure gubernat."
            },
            {
                "verse": "Huius et iussu seges, huius arbor"
            },
            {
                "verse": "Induit florem, statuunt volucres"
            },
            {
                "verse": "Nidum, et in prolem pecudes feraeque"
            },
            {
                "verse": "Sponte feruntur;"
            },
            {
                "verse": "Hoc duce et virgo sequitur maritum,"
            },
            {
                "verse": "Et domo et matris gremio relictis;"
            },
            {
                "verse": "Hac ope humanum genus et propago"
            },
            {
                "verse": "Cuncta perennat.\""
            },
            {
                "verse": "Huius, o huius mihi mite numen,"
            },
            {
                "verse": "Mite sit regnum, dea, sit benignum"
            },
            {
                "verse": "Sidus; o assis facilis precanti,"
            },
            {
                "verse": "Dux bone amantum."
            }
        ],
        [
            {
                "verse": "O ades summo Iove nata et hudis"
            },
            {
                "verse": "Alta nymphe litoribus, reposto"
            },
            {
                "verse": "Colle, quam Nesis genuit superbo e-"
            },
            {
                "verse": "Nisa sub antro;"
            },
            {
                "verse": "O ades mecum, dea, dum, relictis"
            },
            {
                "verse": "Umbriae campis nemore et sabino,"
            },
            {
                "verse": "Te peto sebethiaden et amnem,"
            },
            {
                "verse": "Antiniana;"
            },
            {
                "verse": "Assit et tecum comes illa, quondam"
            },
            {
                "verse": "Sueta nympharum choreis, Patulcis,"
            },
            {
                "verse": "Fistula insignis simul et canoro"
            },
            {
                "verse": "Nobilis aere."
            },
            {
                "verse": "Vos sequor, fidae Aonidum sodales;"
            },
            {
                "verse": "Aon est vester mihi collis, e quo"
            },
            {
                "verse": "Forsan et rivi scateant et ipsa"
            },
            {
                "verse": "Thespias unda."
            },
            {
                "verse": "Ergo age o longum, lyra, quae sine ullo"
            },
            {
                "verse": "Desides cultu, per opaca ruris"
            },
            {
                "verse": "Otia intactum meditemur umbro"
            },
            {
                "verse": "Pectine cantum."
            },
            {
                "verse": "En adest inter violas rosamque"
            },
            {
                "verse": "Illa, quae vernos, hiemem sub ipsam,"
            },
            {
                "verse": "Ore prae se fert oculisque et omni"
            },
            {
                "verse": "Tempore honores;"
            },
            {
                "verse": "Quam prius, victis rediens ab Indis,"
            },
            {
                "verse": "Liber ad festos thiasos vocabat,"
            },
            {
                "verse": "Nunc vocant Musae ad choreas et hortos:"
            },
            {
                "verse": "Huic, lyra, plaude;"
            },
            {
                "verse": "Cuius adventu rosa purpurescit"
            },
            {
                "verse": "Et novis silvae recreantur auris,"
            },
            {
                "verse": "Lilia albescunt, et hiat decoro"
            },
            {
                "verse": "Flore hyacinthus;"
            },
            {
                "verse": "Cuius afflatu induitur recentem"
            },
            {
                "verse": "Arbor in florem, Dryadesque ab altis"
            },
            {
                "verse": "Montibus cultam venerantur, huda et"
            },
            {
                "verse": "Naides haerba."
            },
            {
                "verse": "Venit ad litus; mora nulla; nymphae"
            },
            {
                "verse": "Litus optatum celebres frequentant,"
            },
            {
                "verse": "Ora mirantur rosea atque ad imas"
            },
            {
                "verse": "Pectora plantas."
            },
            {
                "verse": "Heu, quod adventat ferus ille Proteus."
            },
            {
                "verse": "Crede ne, virgo, pelago; rapinis"
            },
            {
                "verse": "Pontus exsultat. Tua forma solis"
            },
            {
                "verse": "Gaudeat hortis."
            },
            {
                "verse": "Crede neu tete nemorum latebris;"
            },
            {
                "verse": "Panes et silvis habitant procaces."
            },
            {
                "verse": "Crede te Musis, Ariadna; Musae"
            },
            {
                "verse": "Casta sequuntur."
            }
        ],
        [
            {
                "verse": "Colle de summo nemorumque ab umbris"
            },
            {
                "verse": "Te voco ad litus placidum, Patulci,"
            },
            {
                "verse": "Teque ab hortis Pausilipi et rosetis,"
            },
            {
                "verse": "Antiniana,"
            },
            {
                "verse": "Aura dum aestivos relevat calores"
            },
            {
                "verse": "Et leves fluctus agitant cachinni,"
            },
            {
                "verse": "Dum sonant pulsae Zephyris arenae,"
            },
            {
                "verse": "Antraque clamant."
            },
            {
                "verse": "Antra vos poscunt, querulaeque arenae;"
            },
            {
                "verse": "En canunt illinc Meliseus alto"
            },
            {
                "verse": "Fistulam inspirans scopulo, canorus"
            },
            {
                "verse": "Inde Menalcas;"
            },
            {
                "verse": "En adest culta ad speculam et superbum"
            },
            {
                "verse": "Dia Mergillina iugum, en capillos"
            },
            {
                "verse": "Ponit unguens ambrosia, en nitentis"
            },
            {
                "verse": "Oris honores"
            },
            {
                "verse": "Fingit, alludens speculo. Huc, iuventus,"
            },
            {
                "verse": "Huc age, ut spectes oculos et illud"
            },
            {
                "verse": "Frontis exemplar, propera, et citatos"
            },
            {
                "verse": "Arripe gressus."
            },
            {
                "verse": "Implet en carmen nitidus Palaemon,"
            },
            {
                "verse": "Subsident colles numerum secuti,"
            },
            {
                "verse": "Nympha subnectit choreas, amato"
            },
            {
                "verse": "Litore Triton"
            },
            {
                "verse": "Currit exsultans. Cithara Palaemon,"
            },
            {
                "verse": "Saltibus virgo celebrant recessus,"
            },
            {
                "verse": "Aequor assultat, properant citatae e"
            },
            {
                "verse": "Monte Napaeae."
            },
            {
                "verse": "Ecce procedunt duo ruris astra,"
            },
            {
                "verse": "Et pedum cantu minuunt laborem;"
            },
            {
                "verse": "En favent silvae numeris canentum,"
            },
            {
                "verse": "Plaudit et aura."
            },
            {
                "verse": "Accipit blande Meliseus illam,"
            },
            {
                "verse": "Hanc Menalcas. E specula propinqua"
            },
            {
                "verse": "Ipsa Mergillina canit, proculque"
            },
            {
                "verse": "Saxa reclamant."
            },
            {
                "verse": "Litus o felix, modulante nympha,"
            },
            {
                "verse": "Cui et hi montes, cui et antra, et horti"
            },
            {
                "verse": "Assonantque arces procul, atque ab alto al-"
            },
            {
                "verse": "Ludit imago."
            }
        ],
        [
            {
                "verse": "Sol, decus coeli superumque princeps,"
            },
            {
                "verse": "Auctor et lucis, moderator anni,"
            },
            {
                "verse": "Altor o rerumque animantiumque"
            },
            {
                "verse": "Et sator idem,"
            },
            {
                "verse": "Idem et immensi maris aequor, idem"
            },
            {
                "verse": "Aeris vasti spatia et iacentis"
            },
            {
                "verse": "Intimum terrae gremium fovesque,"
            },
            {
                "verse": "Et seris idem."
            },
            {
                "verse": "Omnia ex te sunt, genus omne per te"
            },
            {
                "verse": "Gignitur, crescit simul et perennat,"
            },
            {
                "verse": "Et tibi assurgunt nemora, et tibi haerbae,"
            },
            {
                "verse": "Germen et omne."
            },
            {
                "verse": "Cuncta sed te cum venerentur unum"
            },
            {
                "verse": "Et regas cuncta, o pater alme rerum,"
            },
            {
                "verse": "Deseris curnam tibi dedicatum"
            },
            {
                "verse": "Vulgus amantum?"
            },
            {
                "verse": "Tu choros primus numerosque nectis,"
            },
            {
                "verse": "Primus et carmen meditare nervis;"
            },
            {
                "verse": "Negligis quare tibi dedicatos"
            },
            {
                "verse": "Asper amantes?"
            },
            {
                "verse": "Et tibi est arcus, tibi sunt sagittae,"
            },
            {
                "verse": "Et coma intonsa, et puerilis aetas;"
            },
            {
                "verse": "Despicis curnam tibi dedicatum"
            },
            {
                "verse": "Nomen amantum?"
            },
            {
                "verse": "Te colunt primi metuuntque amantes,"
            },
            {
                "verse": "Et tuum primi venerantur astrum;"
            },
            {
                "verse": "Lux enim dux est, oculi duces sunt"
            },
            {
                "verse": "Fax et amantum."
            },
            {
                "verse": "Quin amans primus choreas lyramque,"
            },
            {
                "verse": "Carmen exercet quoque primus idem,"
            },
            {
                "verse": "Nam lyra et carmen numerique amori"
            },
            {
                "verse": "Pabula praebent."
            },
            {
                "verse": "Doctor et princeps choreae et magister"
            },
            {
                "verse": "Carminis Sol, hoc age, dux amantum,"
            },
            {
                "verse": "Hoc age, et curam tibi dedicatae"
            },
            {
                "verse": "Suscipe gentis;"
            },
            {
                "verse": "Quique liquentem aera, quique salsum"
            },
            {
                "verse": "Aequor accendis vitreasque sedes,"
            },
            {
                "verse": "Ac sinus terrae gravidos, satusque"
            },
            {
                "verse": "Calfacis omnes,"
            },
            {
                "verse": "Ure spernaces iuvenum puellas,"
            },
            {
                "verse": "Ure diversas ab amoris aura,"
            },
            {
                "verse": "Ure et immitis animos, tuasque"
            },
            {
                "verse": "Incute flammas."
            },
            {
                "verse": "Et mihi felix ades, et protervum"
            },
            {
                "verse": "Fanniae pectus moderare, adacta"
            },
            {
                "verse": "Ventilans sparsim face, dexteraque"
            },
            {
                "verse": "Lampada quassans,"
            },
            {
                "verse": "Lampada atque illos radios, aduris"
            },
            {
                "verse": "Quis et immanes tigrides ferumque"
            },
            {
                "verse": "Aspidum ad Syrtes genus atque tetras"
            },
            {
                "verse": "In mare phocas."
            }
        ],
        [
            {
                "verse": "Sume age intactam citharam, atque ab alto"
            },
            {
                "verse": "Colle descende, Antiniana, in urbem,"
            },
            {
                "verse": "Et novos chordis numeros novumque"
            },
            {
                "verse": "Concipe carmen,"
            },
            {
                "verse": "Urbi et assurge, o dea, quam superbae"
            },
            {
                "verse": "Muniunt turres, rigat unda subterque"
            },
            {
                "verse": "Et specus sebethiadum sororum,"
            },
            {
                "verse": "Ditat et aequor."
            },
            {
                "verse": "Antraque, et dulces Charitum recessus,"
            },
            {
                "verse": "Et sacri colles Cereri ac Lyaeo"
            },
            {
                "verse": "Vestiunt hanc, et nemora, et serena"
            },
            {
                "verse": "Temperat aura,"
            },
            {
                "verse": "Ver et aeternum tepidique rores"
            },
            {
                "verse": "Temperant, disque otia grata et almae"
            },
            {
                "verse": "Lucis auctor sol fovet, atque amico"
            },
            {
                "verse": "Spectat ab astro."
            },
            {
                "verse": "Praeficit regnis pater hanc deorum,"
            },
            {
                "verse": "Praeficit bellis animosa virgo"
            },
            {
                "verse": "Auctor et Mars militiae ac virorum"
            },
            {
                "verse": "Bella gerentum,"
            },
            {
                "verse": "Hanc domum Musae sibi vendicarunt,"
            },
            {
                "verse": "Et bonae hanc artes studiis bonique"
            },
            {
                "verse": "Cultus et recti simul et sacrorum"
            },
            {
                "verse": "Iustitiaeque,"
            },
            {
                "verse": "Templaque et regum monumenta, et arces,"
            },
            {
                "verse": "Aedium insignes aditus adornant"
            },
            {
                "verse": "Et diis gratam et patribus, virisque et"
            },
            {
                "verse": "Plebe frequentem."
            }
        ],
        [
            {
                "verse": "Mens Iovis proles, Iove Mens parente"
            },
            {
                "verse": "Nata, ne desis mihi, neu canentem"
            },
            {
                "verse": "Et decus belli et ducis acta et artes"
            },
            {
                "verse": "Desere vatem;"
            },
            {
                "verse": "Te colo, insignis dea, thure et aris"
            },
            {
                "verse": "Vota persolvens, tibi nostra cultum"
            },
            {
                "verse": "Barbitos carmen sonat et canoro"
            },
            {
                "verse": "Ludit in antro."
            },
            {
                "verse": "Victor Hydrunto redit en recepto"
            },
            {
                "verse": "Belliger dux; en tituli ducesque"
            },
            {
                "verse": "Hostium, et praeda ante rotas, et arma"
            },
            {
                "verse": "Capta trahuntur."
            },
            {
                "verse": "Cernite avulsos clipeos lacertis,"
            },
            {
                "verse": "Cernite abreptas humeris pharetras,"
            },
            {
                "verse": "Medicos dextris gladios, madentis"
            },
            {
                "verse": "Sanguine cristas."
            },
            {
                "verse": "Ille, quem spectas humero reciso,"
            },
            {
                "verse": "Nasdan est, princeps equitum; ille, ademptis"
            },
            {
                "verse": "Naribus, Nabdir peditum tribunus;"
            },
            {
                "verse": "Abdelan ille"
            },
            {
                "verse": "Signifer, truncis manibus; cruento"
            },
            {
                "verse": "Pectore hic, hic est Megabaeus; illi"
            },
            {
                "verse": "Assan, Asmir, praepositi maniplis."
            },
            {
                "verse": "Gentis heoae"
            },
            {
                "verse": "Signa sternuntur, phaleraeque equorum."
            },
            {
                "verse": "(Heu pudet tanti ducis) Hacumetus"
            },
            {
                "verse": "Ducitur vinctus manibus, gravatus"
            },
            {
                "verse": "Colla catenis."
            },
            {
                "verse": "Fulmen en belli venit, en Gradivi"
            },
            {
                "verse": "Efferi vultus, sequitur phalanxque"
            },
            {
                "verse": "Eubois; vincentum acies ahena"
            },
            {
                "verse": "Luce coruscat."
            },
            {
                "verse": "Ensis ille est, quo totiens Ameti"
            },
            {
                "verse": "Terga verterunt trepidae cohortes;"
            },
            {
                "verse": "Hasta et illa est, qua cecidere pulsae"
            },
            {
                "verse": "In mare turmae;"
            },
            {
                "verse": "Ille equus, quo fulmineum sequente"
            },
            {
                "verse": "Persicum in fossas violenter agmen"
            },
            {
                "verse": "Est datum praeceps: age, \"io triumphe\""
            },
            {
                "verse": "Dicite, vulgus."
            },
            {
                "verse": "Hic cruentatus clipeusque et horrens"
            },
            {
                "verse": "Caedibus clava, hac trepidavit intra"
            },
            {
                "verse": "Maenia Armaspes: age, \"io triumphe\""
            },
            {
                "verse": "Dicite, vulgus."
            },
            {
                "verse": "Illud in summa stetit arce signum"
            },
            {
                "verse": "Oblitum tunc turcaico cruore,"
            },
            {
                "verse": "Nunc riget tabo: en age, \"io triumphe\""
            },
            {
                "verse": "Dicite, vulgus."
            },
            {
                "verse": "Hiccine Alfonsus patriae receptor,"
            },
            {
                "verse": "Hostium victor, pepulit qui ab oris"
            },
            {
                "verse": "Italis classem argolicam et furentes"
            },
            {
                "verse": "Contudit ictus?"
            },
            {
                "verse": "Ite, dis nostris meritos honores"
            },
            {
                "verse": "Solvite; ornentur fora, templa, et aedes,"
            },
            {
                "verse": "Atria argento niteant, fluatque"
            },
            {
                "verse": "Molle falernum."
            },
            {
                "verse": "Me sat haerentem gremio puellae"
            },
            {
                "verse": "Vulnera et stratas acies referre,"
            },
            {
                "verse": "Et ducis fortis animos, et acris"
            },
            {
                "verse": "Militis arma,"
            },
            {
                "verse": "Utque fallacem studiis et astu,"
            },
            {
                "verse": "Vecte quam hasta non minus et bidente,"
            },
            {
                "verse": "Aggere et vallo et sudibus repressum"
            },
            {
                "verse": "Ceperit hostem."
            }
        ],
        [
            {
                "verse": "O deae, o almae Veneris ministrae,"
            },
            {
                "verse": "Quae puellarum iuvenumque curas"
            },
            {
                "verse": "Ore mulcetis, capitisque amantum"
            },
            {
                "verse": "Pectora cantu,"
            },
            {
                "verse": "Quaeque nympharum virides recessus"
            },
            {
                "verse": "Fluminum et ripas colitis, quae et antra"
            },
            {
                "verse": "Pectine arguto recreatis hudas"
            },
            {
                "verse": "Et maris attas,"
            },
            {
                "verse": "Vos deae, vos, o Charites, sub umbra"
            },
            {
                "verse": "Myrtea, ad fontem, gelidique circum"
            },
            {
                "verse": "Prata Sebethi canite, et sonoras"
            },
            {
                "verse": "Tangite chordas."
            },
            {
                "verse": "Luditis dum, dum canitis, puellae,"
            },
            {
                "verse": "Auraque aestivos relevat calores,"
            },
            {
                "verse": "Concinuntque una nemora et quieti"
            },
            {
                "verse": "Marmora ponti,"
            },
            {
                "verse": "Ipse selectos per aprica rura"
            },
            {
                "verse": "Colligam flores, cypriamque myrtum,"
            },
            {
                "verse": "Colligam luctus hyacinthi, et albo"
            },
            {
                "verse": "Lilia thyrso,"
            },
            {
                "verse": "Lilia intactumque amaranthon, his et"
            },
            {
                "verse": "Misceam calthae decus, inque sertum"
            },
            {
                "verse": "Vinciam implexas violas et albi"
            },
            {
                "verse": "Texta ligustri,"
            },
            {
                "verse": "Quae syram stillent madefacta nardum,"
            },
            {
                "verse": "Quaeque et afflatus referant sabaeos,"
            },
            {
                "verse": "Indicum et costum, armeniique felix"
            },
            {
                "verse": "Gramen amomi."
            },
            {
                "verse": "His suum cingat speciosa crinem"
            },
            {
                "verse": "Fannia, et quos pectore, quos et ore"
            },
            {
                "verse": "Spirat, hos ipsa et capite et capillis"
            },
            {
                "verse": "Afflet odores."
            },
            {
                "verse": "Hoc, deae, hoc, hoc, o Charites, ministrae"
            },
            {
                "verse": "Cypridis blandae, hoc agite et, remissae"
            },
            {
                "verse": "Fila pulsantes citharae, canorum"
            },
            {
                "verse": "Fundite carmen."
            },
            {
                "verse": "Ecce florentis graditur per haerbas,"
            },
            {
                "verse": "Ecce pestanos pede pressat hortos"
            },
            {
                "verse": "Virgo, quam ver insequitur, cui ipsa"
            },
            {
                "verse": "It comes aura,"
            },
            {
                "verse": "Auraque et veris decor. En amores"
            },
            {
                "verse": "Lusitant circum, en pharetrae, facesque"
            },
            {
                "verse": "Ventilant, spargitque suos honores"
            },
            {
                "verse": "Laeta iuventus."
            },
            {
                "verse": "Qua movet nymphe, hac humus ipsa ridet,"
            },
            {
                "verse": "Ridet hac aer, fluit ipse laeto"
            },
            {
                "verse": "Amne Sebethus, canit uxor imo"
            },
            {
                "verse": "Coerula ab antro;"
            },
            {
                "verse": "Huius e vultu placidisque ocellis"
            },
            {
                "verse": "Instruit sese Venus et Cupido,"
            },
            {
                "verse": "Altera accendens faculas, et alter"
            },
            {
                "verse": "Spicula torquens."
            },
            {
                "verse": "Ah quid, ah, dulces Paphiae, canendo"
            },
            {
                "verse": "Illius mentem erigitis? Superbit"
            },
            {
                "verse": "Et lyra et cantu, tumet heu protervus"
            },
            {
                "verse": "Carmine fastus."
            }
        ],
        [
            {
                "verse": "Umbra sis felix mihi: suntne veri,"
            },
            {
                "verse": "Uxor, amplexus? Vigilantis anne"
            },
            {
                "verse": "Cura te in somnis agit, atque vana"
            },
            {
                "verse": "Ludis imago?"
            },
            {
                "verse": "Umbra sed quamvis mihi cara, salve,"
            },
            {
                "verse": "Et mihi felix ades; osculantem"
            },
            {
                "verse": "Osculans tete accipioque, amansque am-"
            },
            {
                "verse": "Plector amantem."
            },
            {
                "verse": "Credit et virgo speculo; ast imago"
            },
            {
                "verse": "Ludit indulgens speculi; perinde"
            },
            {
                "verse": "Somnia et mentes capiunt, amantque"
            },
            {
                "verse": "Somnia mentes."
            },
            {
                "verse": "I, puer, nocti cane sacra, nocti"
            },
            {
                "verse": "Thura succendens. Per opaca noctis"
            },
            {
                "verse": "Umbra versatur, volat usa noctis"
            },
            {
                "verse": "Umbra favore;"
            },
            {
                "verse": "Nox parit somnos, hominum quietem;"
            },
            {
                "verse": "Hi vocant imis animas Avernis,"
            },
            {
                "verse": "Morte contempta, et simulacra vivis"
            },
            {
                "verse": "Mortua iungunt."
            },
            {
                "verse": "Vos, pii manes, memores senectae"
            },
            {
                "verse": "Ultimae iam, sacrifica ex acerra"
            },
            {
                "verse": "Munera haec, stacten capite, et sabaeae"
            },
            {
                "verse": "Mercis honores;"
            },
            {
                "verse": "Dumque nos rursum elisio in recessu"
            },
            {
                "verse": "Iungat obstringens amor, haud gravare"
            },
            {
                "verse": "Et senis somnos, Ariadna, amatum et"
            },
            {
                "verse": "Visere lectum."
            }
        ],
        [
            {
                "verse": "Et diis cultus placet, et deorum"
            },
            {
                "verse": "Addecet cultus simulacra, summos"
            },
            {
                "verse": "Addecent montes nemora, et strepentem"
            },
            {
                "verse": "Populus amnem;"
            },
            {
                "verse": "Litus et gemmae, mare classis ornat,"
            },
            {
                "verse": "Aera et lux, aurea tecta divum"
            },
            {
                "verse": "Sidera illustrant, varia et coruscis"
            },
            {
                "verse": "Signa figuris;"
            },
            {
                "verse": "At virum ingentis animos et ornat"
            },
            {
                "verse": "Excitans laus, et colit. O puellae"
            },
            {
                "verse": "Mentis altrices, meritos honores"
            },
            {
                "verse": "Reddite laudi."
            },
            {
                "verse": "Herculem laus ad Nemees leonem,"
            },
            {
                "verse": "Herculem ad Lernae anguineos tumultus"
            },
            {
                "verse": "Impulit, postque emeritos labores"
            },
            {
                "verse": "Rettulit astris;"
            },
            {
                "verse": "Liberum laus niliaca ad trophaea"
            },
            {
                "verse": "Traxit, hinc ad Gangaridum triumphos,"
            },
            {
                "verse": "Lyncibus tandem ad superos relato"
            },
            {
                "verse": "Templa dicavit;"
            },
            {
                "verse": "Haec Alexandrum penetrare ad Indos,"
            },
            {
                "verse": "Ad mare ignotum libycasque arenas"
            },
            {
                "verse": "Compulit sic, ut nihil ante maius"
            },
            {
                "verse": "Viderit aetas;"
            },
            {
                "verse": "Caesarem dehinc innumeris trophaeis"
            },
            {
                "verse": "Et mari et terra oceanoque partis"
            },
            {
                "verse": "Extulit laus, hoc superante victus"
            },
            {
                "verse": "Concidit orbis;"
            },
            {
                "verse": "Patrii cultus studium et salutis"
            },
            {
                "verse": "Publicae laus Scipiaden ad afrum"
            },
            {
                "verse": "Litus impegit iuvenem, unde Roma"
            },
            {
                "verse": "Libera risit."
            },
            {
                "verse": "Par amor, par et studium fidesque"
            },
            {
                "verse": "Traxit Alfonsum, procul ut repulso"
            },
            {
                "verse": "Ausonis tellus siculumque litus"
            },
            {
                "verse": "Riserit hoste."
            },
            {
                "verse": "Hunc pater rex, hunc italus senatus"
            },
            {
                "verse": "Laudet, hunc matres pueris receptis,"
            },
            {
                "verse": "Virgines hunc ingenuae, ac per aras"
            },
            {
                "verse": "Sacra frequentent."
            }
        ],
        [
            {
                "verse": "Dic, age, ecquisnam modus, o deorum"
            },
            {
                "verse": "Victor et princeps Amor, ecquis ordo,"
            },
            {
                "verse": "Dic, rogo, ecquae lex oculis, amantum"
            },
            {
                "verse": "Dic, age, rector?"
            },
            {
                "verse": "\"Nec modus quisquam, neque lex, nec ordo"
            },
            {
                "verse": "Ullus est, vates, oculis. Amandi"
            },
            {
                "verse": "Rector et dux est animus, suoque"
            },
            {
                "verse": "Mens cita ductu."
            },
            {
                "verse": "Hanc movent curae cupidique sensus,"
            },
            {
                "verse": "Acris et versans agitat cupido,"
            },
            {
                "verse": "Blandiens secum trahit et voluptas"
            },
            {
                "verse": "Insita cordi."
            },
            {
                "verse": "Hi duces, hi sunt oculis ministri,"
            },
            {
                "verse": "Mutua inter se aut varians amantum"
            },
            {
                "verse": "Cura, quam sensus sequitur videndi"
            },
            {
                "verse": "Motus et exter."
            },
            {
                "verse": "Tu tuae morem placidus puellae"
            },
            {
                "verse": "Et gere, et molle imperium ferendo"
            },
            {
                "verse": "Illius vincas animos trahasque"
            },
            {
                "verse": "In tua vota;"
            },
            {
                "verse": "Hinc tibi et blandos oculos, et illos"
            },
            {
                "verse": "Hinc tibi vultus faciles parabis,"
            },
            {
                "verse": "Iure quis felix tibi et invidenda"
            },
            {
                "verse": "Sorte habearis."
            },
            {
                "verse": "Hic modus, lex haec oculis et ordo."
            },
            {
                "verse": "Finge te ad nutus dominae, nec illi"
            },
            {
                "verse": "Asper obsiste; hoc age, blandiendo"
            },
            {
                "verse": "Pectora mulce.\""
            },
            {
                "verse": "Haec Amor. Sed nec precibus movetur"
            },
            {
                "verse": "Tigris, aut cantu leo, non amando,"
            },
            {
                "verse": "Quae caret sensu refugitque amari,"
            },
            {
                "verse": "Caspia cautes."
            },
            {
                "verse": "Excoquit saxum violentus ignis,"
            },
            {
                "verse": "Robur et ferrum penetrat, sed huius"
            },
            {
                "verse": "Foeminae immitis animos rigenti"
            },
            {
                "verse": "Pectore cinctos"
            },
            {
                "verse": "Non Amor certis penetrat sagittis,"
            },
            {
                "verse": "Urit aut lentis Cytherea flammis,"
            },
            {
                "verse": "Non lyra mulcens Erato, aut amico"
            },
            {
                "verse": "Carmine mollit,"
            },
            {
                "verse": "Huius, heu, quae virgineo sub ore"
            },
            {
                "verse": "Condit innatos adamantas, et quae"
            },
            {
                "verse": "Aequoris thusci scopulos, nivemque"
            },
            {
                "verse": "Et iuga Tauri."
            }
        ],
        [
            {
                "verse": "Tene, dum ludis, Charites sequuntur?"
            },
            {
                "verse": "Tene, dum rides, Amor? Ah me amantem"
            },
            {
                "verse": "Et fugit risus, fugiuntque lusus"
            },
            {
                "verse": "Et charis omnis."
            },
            {
                "verse": "Dum canis, tecum aonides puellae"
            },
            {
                "verse": "Concinunt, et dum loqueris Lepores"
            },
            {
                "verse": "Fantur. Heu, me non lepor, heu dolentem"
            },
            {
                "verse": "Non levat Aon."
            },
            {
                "verse": "Dum minax in nos oculos retorques,"
            },
            {
                "verse": "Et deos irata male imprecaris,"
            },
            {
                "verse": "Ingruit statim dolor et deorum"
            },
            {
                "verse": "Ira minantum."
            },
            {
                "verse": "Nonne et, infelix miserumque amantis"
            },
            {
                "verse": "Munus, est illi dolor, est et usque"
            },
            {
                "verse": "Curaque et moeror comes, est laborum"
            },
            {
                "verse": "Certa propago?"
            }
        ],
        [
            {
                "verse": "Cur fugis, virgo, Polyphemon, Aetna"
            },
            {
                "verse": "Quem cupit pascens tacitas favillas?"
            },
            {
                "verse": "En ego ad litus propero, ipsa in altos"
            },
            {
                "verse": "Is vaga saltus."
            },
            {
                "verse": "Qualis in pratis melilotos hudis"
            },
            {
                "verse": "Carices inter nitet, inter ipsa"
            },
            {
                "verse": "Cratidis nymphas facieque et omni"
            },
            {
                "verse": "Corpore praestas;"
            },
            {
                "verse": "Alta ut in silvis humiles myricas"
            },
            {
                "verse": "Fagus excellit, pecudum magistros"
            },
            {
                "verse": "Ipse sic cunctos et honore barbae et"
            },
            {
                "verse": "Crine relinquo."
            },
            {
                "verse": "Est tibi insignis coma, qua nitescis;"
            },
            {
                "verse": "Sunt mihi et setae, quibus ipse et hircos"
            },
            {
                "verse": "Atque oves solus supero, genisque"
            },
            {
                "verse": "Et nemus horret:"
            },
            {
                "verse": "Cur fugis, virgo, Polyphemon, Aetna"
            },
            {
                "verse": "Innuit cui, et vocat usque ab alto"
            },
            {
                "verse": "Monte succensis facibus, suosque"
            },
            {
                "verse": "Indicat ignes?"
            },
            {
                "verse": "En pedum, cuius capulo suilli"
            },
            {
                "verse": "Albicant dentes, riget acer ictu"
            },
            {
                "verse": "Corneus mucro, medio revinctus"
            },
            {
                "verse": "Serpit acanthus;"
            },
            {
                "verse": "Aspice hunc sparsis maculis galerum:"
            },
            {
                "verse": "En decus rarum capitis, superbit"
            },
            {
                "verse": "Hinnuli pelle, en tremit asper hirto"
            },
            {
                "verse": "Conus echinno;"
            },
            {
                "verse": "En tegit plantas capreae revulsus"
            },
            {
                "verse": "Pero de tergo, ligat hunc acerno"
            },
            {
                "verse": "Fibula amplexu, Gel[a]ae benignum"
            },
            {
                "verse": "Munus amantis."
            },
            {
                "verse": "Cur fugis, virgo, Polyphemon, ipsa"
            },
            {
                "verse": "Aetna quem rursus vocat, atque ab alta"
            },
            {
                "verse": "Innuit rupe et facibus superbum in-"
            },
            {
                "verse": "Vitat amantem?"
            },
            {
                "verse": "Non mihi desunt, Galatea, lanae,"
            },
            {
                "verse": "Non oves, bis quae pariant in anno,"
            },
            {
                "verse": "Bis die ad mulctram veniant vocatae"
            },
            {
                "verse": "Nomine vaccae,"
            },
            {
                "verse": "Vellera atque assunt nivea, et petulci"
            },
            {
                "verse": "Vir gregis bifrons caper, et tricornis"
            },
            {
                "verse": "Ille et insultans aries, sicani"
            },
            {
                "verse": "Litoris horror,"
            },
            {
                "verse": "Ille et insultans vitulis mihique"
            },
            {
                "verse": "Taurus instans cornibus: ah Pelori,"
            },
            {
                "verse": "Ah Gelae pastor, cave, et insolentem"
            },
            {
                "verse": "Pelle iuvencum."
            },
            {
                "verse": "Cur fugis, virgo, Polyphemon, illum,"
            },
            {
                "verse": "Cuius ad formam stupeant vel undae,"
            },
            {
                "verse": "Cuius et robur nemora et lacertos"
            },
            {
                "verse": "Saxa tremiscant?"
            },
            {
                "verse": "Lacte de nostro fluitent et amnes,"
            },
            {
                "verse": "Surgat hoc ipso tumulus coacto,"
            },
            {
                "verse": "Mille equae ad ripas stabulentur alti et"
            },
            {
                "verse": "Flumina Anapi;"
            },
            {
                "verse": "Mille te caprae totidemque et hedi,"
            },
            {
                "verse": "Mille te vaccae totidemque tauri,"
            },
            {
                "verse": "Mille te e nostris stabulis sequentur"
            },
            {
                "verse": "Hubera equarum,"
            },
            {
                "verse": "Si semel mecum, Galatea, mecum"
            },
            {
                "verse": "Litus invisens siculasque terras,"
            },
            {
                "verse": "Duxeris mecum choreas amatae ad"
            },
            {
                "verse": "Carmen avenae."
            },
            {
                "verse": "Cur fugis, virgo, Polyphemon? Ecquem"
            },
            {
                "verse": "Italis tellus Polyphemon, ecquem"
            },
            {
                "verse": "Brutii montes Oriarchon, amnis"
            },
            {
                "verse": "Ecquem habet ullus?"
            },
            {
                "verse": "Unicum est soli Polyphemo, at ingens"
            },
            {
                "verse": "Lumen: hoc uno fugo et ipse nubes,"
            },
            {
                "verse": "Montium hoc uno fugo tetra et amplae"
            },
            {
                "verse": "Monstra lacunae."
            },
            {
                "verse": "Ipse, dum vastum mare curro, adaequant"
            },
            {
                "verse": "Genua nec fluctus; tiliae nec aequant,"
            },
            {
                "verse": "Erro dum silvis; mihi cedit unda,"
            },
            {
                "verse": "Cedit et aer."
            },
            {
                "verse": "Quin et, hac dextra quotiens Pachynni"
            },
            {
                "verse": "Verticem aut summi quatio Pelori,"
            },
            {
                "verse": "Ausonum litus tremit et libyssae"
            },
            {
                "verse": "Tractus arenae."
            },
            {
                "verse": "Quem fugis, demens Galatea, cuius"
            },
            {
                "verse": "Aequet et divos genus, et propago"
            },
            {
                "verse": "Imperet silvis, pecori, ac magistris,"
            },
            {
                "verse": "Et maris undis?"
            },
            {
                "verse": "Sunt mihi ursorum simul et leonum"
            },
            {
                "verse": "Fistulae assueti catuli manuque,"
            },
            {
                "verse": "Quos ego in lusum illecebrasque natis"
            },
            {
                "verse": "Et tibi servo,"
            },
            {
                "verse": "Sunt et assueti manibus iocisque"
            },
            {
                "verse": "Piscium foetus teneri: hos puellis"
            },
            {
                "verse": "Et tibi servo. O age, dura nostrae"
            },
            {
                "verse": "Causa querelae,"
            },
            {
                "verse": "Et fove ingentem Polyphemon, antra"
            },
            {
                "verse": "Ipsa quem vix iam capiunt, vel ipsi"
            },
            {
                "verse": "Montium saltus; age, dura nostrae"
            },
            {
                "verse": "Causa querelae,"
            },
            {
                "verse": "Et tege amplexu Polyphemon, ipsae"
            },
            {
                "verse": "Quem tegunt vix aut tiliae, aut comantes"
            },
            {
                "verse": "Esculi, aut pinus; age, dura nostrae"
            },
            {
                "verse": "Causa querelae,"
            },
            {
                "verse": "Osculo et dona Polyphemon. Heu heu,"
            },
            {
                "verse": "Osculum et voces fugit; ah superba,"
            },
            {
                "verse": "Ah parum felix fugit, et sub imo"
            },
            {
                "verse": "Conditur amne."
            }
        ],
        [
            {
                "verse": "Quo fugis, rerum dea, quo, deorum"
            },
            {
                "verse": "O Fides nutrix? Maria alta tete"
            },
            {
                "verse": "Hospitem pellunt, fugat ipsa iniquo"
            },
            {
                "verse": "Foedere tellus,"
            },
            {
                "verse": "Te fugant arces, fora, templa, castra,"
            },
            {
                "verse": "Te fugant reges, fugat et sacerdos"
            },
            {
                "verse": "Summus. Heu, ne te undique iam fugatam"
            },
            {
                "verse": "Arceat aer,"
            },
            {
                "verse": "Quo minus coelum repetas, et ipsae"
            },
            {
                "verse": "Denegent aurae in patriam regressum."
            },
            {
                "verse": "I, fuge ad manes, fuge ad ima et atri"
            },
            {
                "verse": "Tartara mundi;"
            },
            {
                "verse": "Comiter nanque accipiere. Manes"
            },
            {
                "verse": "Et colunt iustum, et venerantur aequa:"
            },
            {
                "verse": "Hi tibi assurgent meritae, piaque"
            },
            {
                "verse": "Sede locabunt,"
            },
            {
                "verse": "Si modo et tu pontificem catenis"
            },
            {
                "verse": "Traxeris vinctum. Hoc, age, diva, et unco"
            },
            {
                "verse": "Protrahens tracta, soliique ad aram"
            },
            {
                "verse": "Siste tremendam,"
            },
            {
                "verse": "Foedat incaestu sacra qui nefando,"
            },
            {
                "verse": "Qui, fide fracta, Italiam Rutenis"
            },
            {
                "verse": "Prodidit, quique Ausoniam repenso"
            },
            {
                "verse": "Vendidit auro,"
            },
            {
                "verse": "Quo suos natos (scelus ah supremum)"
            },
            {
                "verse": "Ornet insigni diademate, alto et"
            },
            {
                "verse": "Ponat infames solio pianda"
            },
            {
                "verse": "Caede cruentos."
            },
            {
                "verse": "Hunc trahe, hunc unco, dea, merge, et illos"
            },
            {
                "verse": "Amne mactatos tiberino; et una"
            },
            {
                "verse": "Hinc patrem, hinc natos Erebi profundos"
            },
            {
                "verse": "Trude ad hiatus."
            }
        ],
        [
            {
                "verse": "Te Iovis prolem, Venus alma, nostris"
            },
            {
                "verse": "Ut sacris assis, humiles precamur,"
            },
            {
                "verse": "Supplices tete, dea, nunc adimus"
            },
            {
                "verse": "Et tua templa."
            },
            {
                "verse": "Tu preces nostras et amica thura"
            },
            {
                "verse": "Accipe, amborum genitrix amorum,"
            },
            {
                "verse": "Et tibi votum, tibi dedicatum"
            },
            {
                "verse": "Accipe crinem."
            },
            {
                "verse": "Vovit hunc olim, patria recepta,"
            },
            {
                "verse": "Pro duce et victore, fugato Ameto,"
            },
            {
                "verse": "Pro focis arisque Ariadna: voces"
            },
            {
                "verse": "Supplicis audi."
            },
            {
                "verse": "Ipse ego illius tibi, diva, ab ore"
            },
            {
                "verse": "Osculum supplex voveo, dicoque:"
            },
            {
                "verse": "Osculum ex voto cape, Cypri, gratosque"
            },
            {
                "verse": "Oris honores."
            },
            {
                "verse": "Tu meum, victrix hominum deumque,"
            },
            {
                "verse": "Tu parens rerumque animantiumque,"
            },
            {
                "verse": "Cuius est quicquid tenerum decensque"
            },
            {
                "verse": "Pectora mulcet,"
            },
            {
                "verse": "Tu meum, felix Cytherea, plectrum"
            },
            {
                "verse": "Adiuva et dulcis numeros ministra,"
            },
            {
                "verse": "Dum tuum numen cano, dum tibi arae"
            },
            {
                "verse": "Molliter halant."
            }
        ],
        [
            {
                "verse": "Litus o, nostris faveas querelis,"
            },
            {
                "verse": "Sparsaque ad siccas ades, alga, cautes,"
            },
            {
                "verse": "Vos meos questus procul, icta longe"
            },
            {
                "verse": "Saxa, fovete."
            },
            {
                "verse": "Ille ne, heu, quondam Polyphemus, ille"
            },
            {
                "verse": "Moeret ad fluctus? Pudet heu canorae"
            },
            {
                "verse": "Fistulae, quae olim et tilias et alnos"
            },
            {
                "verse": "Blanda movebat,"
            },
            {
                "verse": "Cuius ad cantum pecudes coibant,"
            },
            {
                "verse": "Et ferae e lustris, et aves ab alto"
            },
            {
                "verse": "Aethere, et mutae procul a Palici"
            },
            {
                "verse": "Litore ranae."
            },
            {
                "verse": "Ad meam dulcis Gelae cicutam,"
            },
            {
                "verse": "Ad meam mollis Lilybea avenam,"
            },
            {
                "verse": "Et meos flava ad calamos ruebat"
            },
            {
                "verse": "Acianea,"
            },
            {
                "verse": "Saepe et ad nostros Arethusa cantus"
            },
            {
                "verse": "Flexit et molles iniit choreas,"
            },
            {
                "verse": "Saepe et ad nostros numeros per attam"
            },
            {
                "verse": "Lusit Anape."
            },
            {
                "verse": "Agmen o felix ovium, beati"
            },
            {
                "verse": "Et greges, felix aries et hircus;"
            },
            {
                "verse": "Hunc amat mulcens Arethusa, at illum"
            },
            {
                "verse": "Ardet Anape,"
            },
            {
                "verse": "Illa Cirronem viola coronat,"
            },
            {
                "verse": "Haec Cerastinum religat cypero,"
            },
            {
                "verse": "Ludit in pratis utraque et sequenti"
            },
            {
                "verse": "Plaudit amanti."
            },
            {
                "verse": "O ubi ille, ille est Polyphemus, albi"
            },
            {
                "verse": "Velleris dives niveique lactis,"
            },
            {
                "verse": "Mille quem vaccae, totidem iuvenci,"
            },
            {
                "verse": "Mille capellae"
            },
            {
                "verse": "Cum suis hedis, pecudesque mille,"
            },
            {
                "verse": "Mille post agni comitantur? Albet"
            },
            {
                "verse": "Terra candore, et nemora ipsa balant,"
            },
            {
                "verse": "Balat et aer."
            },
            {
                "verse": "Mille equae armentum Polyphemi, et Aetna,"
            },
            {
                "verse": "Aetna miratur Polyphemon. Una"
            },
            {
                "verse": "Ridet informis Galatea, nigro"
            },
            {
                "verse": "Pectore, nigris"
            },
            {
                "verse": "Displicens mammis Galatea. Abite,"
            },
            {
                "verse": "Mille oves, mille et pecudes, capellae"
            },
            {
                "verse": "Mille cum foetu, procul ite, equarum"
            },
            {
                "verse": "Tanta propago:"
            },
            {
                "verse": "Hoc pedum dextrae decus, hoc puella"
            },
            {
                "verse": "Brutiae gentis Galatea ridet,"
            },
            {
                "verse": "Ridet hoc saxo sata, ridet heu heu"
            },
            {
                "verse": "Hoc Galatea,"
            },
            {
                "verse": "Quod tremit litus siculum, quod afra"
            },
            {
                "verse": "Horret et Syrtis. Procul ipse rupem"
            },
            {
                "verse": "Colle de summo obiiciam, et fluenti"
            },
            {
                "verse": "Hostia claudam,"
            },
            {
                "verse": "Ne in mare accessus pateant superbae,"
            },
            {
                "verse": "Quae meam temnit male grata barbam,"
            },
            {
                "verse": "Iure cui marsi invideant et ipsi"
            },
            {
                "verse": "Cinyphes hirci;"
            },
            {
                "verse": "Quae meos spernit male amica cirros,"
            },
            {
                "verse": "Quis vel intonsae invideant capellae;"
            },
            {
                "verse": "Quae meo avertit faciem galero,"
            },
            {
                "verse": "Dedecus undae."
            },
            {
                "verse": "Hunc mihi dono dedit illa quondam"
            },
            {
                "verse": "Carminum cultrix Helime atque avenae,"
            },
            {
                "verse": "Despuit quem (pro pudor) e lutoso"
            },
            {
                "verse": "Edita fonte."
            },
            {
                "verse": "Lumen hoc unum mihi, quod decora"
            },
            {
                "verse": "Fronte diffulget, nec honori soli"
            },
            {
                "verse": "Cedit, hoc, o Crathidis orta coeno"
            },
            {
                "verse": "Filia, damnas?"
            },
            {
                "verse": "I, nigris mammis, nigricante dente,"
            },
            {
                "verse": "Crine subcrispo Galatea, et amne"
            },
            {
                "verse": "Merge te immundo. Polyphemon Aetna,"
            },
            {
                "verse": "Aetna tenebit,"
            },
            {
                "verse": "Aetna nympharum decus, Aetna florum"
            },
            {
                "verse": "Mater. O longum mihi culta, salve,"
            },
            {
                "verse": "Et tuos ignes specula e suprema"
            },
            {
                "verse": "Porrige amanti."
            },
            {
                "verse": "Ite, oves, ite, o placidae capellae."
            },
            {
                "verse": "Lucet. En montis dea porgit ignes."
            },
            {
                "verse": "Linquite et noctem Galateae, et atram"
            },
            {
                "verse": "Linquite nubem;"
            },
            {
                "verse": "Ite io, fidae comites capellae,"
            },
            {
                "verse": "Eia io, incanae pecudes, abite;"
            },
            {
                "verse": "Vos manet, meque innuit en ab altis"
            },
            {
                "verse": "Rupibus Aetna."
            }
        ]
    ]
}