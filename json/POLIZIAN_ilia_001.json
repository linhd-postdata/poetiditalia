{
    "author": "Angelo Poliziano",
    "title": "Iliadis Homerice libri quatuor",
    "url": "http://www.poetiditalia.it/texts/POLIZIAN|ilia|001",
    "text": [
        [],
        [
            {
                "verse": "Laurentio Medici A.P. Salutem"
            },
            {
                "verse": "O cui tyrrheni florentia signa leonis"
            },
            {
                "verse": "Syllanamque urbem et sancti decreta senatus"
            },
            {
                "verse": "Commisere dei, Laurenti maxime gentis"
            },
            {
                "verse": "Maeoniae, serpunt geminae cui tempora circum"
            },
            {
                "verse": "Aoniae laurus; nam seu tibi munera Martis"
            },
            {
                "verse": "Sint animo, effusis ageres sublimis habenis"
            },
            {
                "verse": "Cornipedem toto cedentes aequore turmas"
            },
            {
                "verse": "Impellens, meminit simulacra ingentia pugnae"
            },
            {
                "verse": "Area magna Crucis, cum te, sublime volantem,"
            },
            {
                "verse": "Fundentemque equites, et magno robore duras"
            },
            {
                "verse": "Miscentem pugnas, clypeos galeasque ruentem,"
            },
            {
                "verse": "Elato spectabat ovans Florentia vultu;"
            },
            {
                "verse": "Seu numeros Phoebi modulataque carmina mavis"
            },
            {
                "verse": "Vocali iunxisse lyrae, plectroque sonantes"
            },
            {
                "verse": "Impellis nervos, auritas ducere quercus"
            },
            {
                "verse": "Cantando rabidasque potes mulcere leaenas;"
            },
            {
                "verse": "Nuper ego argolicis sumpsi de fontibus haustus,"
            },
            {
                "verse": "Nuper et inlatum divini carmen Homeri"
            },
            {
                "verse": "Vertere tentavi fidibusque aptare latinis."
            },
            {
                "verse": "Sed quia romuleo cantavit pectine primum"
            },
            {
                "verse": "Smyrnaei ratis sublimi carmine librum"
            },
            {
                "verse": "Carolus aonii celeberrimus incola fontis,"
            },
            {
                "verse": "Proximus en, nostro qui contigit ore sonandus,"
            },
            {
                "verse": "Te petit, ac pavido scandit tua limina passu."
            },
            {
                "verse": "Quod si ipsum placido excipies mitissime vultu,"
            },
            {
                "verse": "Mox alii venient socii, qui dardana bella"
            },
            {
                "verse": "Et danaas referent acies: qua cuspide Martis"
            },
            {
                "verse": "Et Veneris pulchros audax perstrinxerit artus"
            },
            {
                "verse": "Tydides; quanto prostravit vulnere saxi"
            },
            {
                "verse": "Magnanimum Aeneam; quo turbine maximus Aiax"
            },
            {
                "verse": "Ferrata clypeum transegerit Hectoris orno;"
            },
            {
                "verse": "Quantus et irruerit fulgenti umbone coruscans,"
            },
            {
                "verse": "Cum danais phrygios defendit puppibus ignes;"
            },
            {
                "verse": "Et quibus Aeaciden nequicquam flectere dictis"
            },
            {
                "verse": "Aggressi magno Telamone et Amyntore creti,"
            },
            {
                "verse": "Et vafer Aeolides, ingentia dona ferentes;"
            },
            {
                "verse": "Utque idem noctu simul et calydonius heros"
            },
            {
                "verse": "Sithonio Rhesi thalamum sparsere cruore;"
            },
            {
                "verse": "Ut ferus Actorides maculavit sanguine campos"
            },
            {
                "verse": "Ductoris lycii, falsi sub imagine Achillis;"
            },
            {
                "verse": "Mox etiam ut valido invenem transverberat ictu"
            },
            {
                "verse": "Priamides; sed enim Thetidis pulcherrima proles"
            },
            {
                "verse": "Emicat extemplo, vulcaniaque induit arma,"
            },
            {
                "verse": "Et crassum multo detardat funere Xanthum;"
            },
            {
                "verse": "Hectora mox caesum raptat sua moenia circum."
            },
            {
                "verse": "Haec et plura canent. Tu tantum lintea vati"
            },
            {
                "verse": "Dirige; namque potes. Neque enim, te praeside, Phoebum"
            },
            {
                "verse": "Thespiadumque choros non sacri numina Bacchi"
            },
            {
                "verse": "Sollicitare velim: solus tu carmina nobis"
            },
            {
                "verse": "Ismarium possis afferre aequantia plectrum;"
            },
            {
                "verse": "Te duce, vel priscis ausim certare poetis."
            },
            {
                "verse": "Quare age; et ausonios fundentem pectore cantus,"
            },
            {
                "verse": "Si vacat et menti contingunt ocia, vatem"
            },
            {
                "verse": "Respice maeonium. Sed nos tu protege ab omni,"
            },
            {
                "verse": "Siquis adest, teneros qui carpat Zoilus annos."
            }
        ],
        [
            {
                "verse": "Nox erat, et summo radiabant sidera coelo,"
            },
            {
                "verse": "Divorumque hominumque genus sopor altus habebat;"
            },
            {
                "verse": "Cum pater ipse deum per noctem plurima volvens"
            },
            {
                "verse": "Iupiter arcano versabat pectore curas,"
            },
            {
                "verse": "Qua pereant Danai et magnum venerentur Achillem."
            },
            {
                "verse": "Optima cui tandem sedit sententia cordi,"
            },
            {
                "verse": "Magnanimum ad regem fallacem mittere Somnum,"
            },
            {
                "verse": "Quem sic alloquitur paucis ac talia mandat:"
            },
            {
                "verse": "Vade, age, rumpe moras, divum placidissime somne,"
            },
            {
                "verse": "Argivumque ducem, quem nunc fulgentia signis"
            },
            {
                "verse": "Castra tenent molli resolutum membra sopore,"
            },
            {
                "verse": "Alloquere, et celeres defer mea dicta per auras:"
            },
            {
                "verse": "Aeratas armari acies castrisque moveri"
            },
            {
                "verse": "Laetus in arma paret, bellumque in Pergama vertat;"
            },
            {
                "verse": "Nunc etenim excindet neptunia moenia victor."
            },
            {
                "verse": "Sic placitum superis. Et iam tumor omnis et irae"
            },
            {
                "verse": "Concessere deum, cunctos saturnia Iuno"
            },
            {
                "verse": "Iam flexit; Teucris incumbunt tristia fata."
            },
            {
                "verse": "Dixerat. Ille patris magni parere parabat"
            },
            {
                "verse": "Imperio; et nullos strepitus facientibus alis"
            },
            {
                "verse": "Per tenebras, intraque morae breve tempus, ad ipsum"
            },
            {
                "verse": "Tantalidae accessit thalamum, pennasque resolvit,"
            },
            {
                "verse": "Induiturque senis pylii faciemque coloremque"
            },
            {
                "verse": "Et verba et cultum, talique est voce locutus:"
            },
            {
                "verse": "Atride, inachiae gentis rex inclyte, dormis?"
            },
            {
                "verse": "Turpe duci totam somno consumere noctem,"
            },
            {
                "verse": "Cui sceptra in reges tribuit Saturnius, et qui"
            },
            {
                "verse": "Tot regna et tantas populorum tractat habenas."
            },
            {
                "verse": "Ipse deum tibi me claro demittit olympo"
            },
            {
                "verse": "Regnator, qui te caelo miseratur ab alto;"
            },
            {
                "verse": "Ipse haec ferre iubet celeres mandata per auras:"
            },
            {
                "verse": "Aeratas armari acies castrisque moveri"
            },
            {
                "verse": "Laetus in arma para, bellumque in Pergama verte;"
            },
            {
                "verse": "Nunc etenim excindes neptunia moenia victor."
            },
            {
                "verse": "Sic placitum superis. Et iam tumor omnis et irae"
            },
            {
                "verse": "Concessere deum, cunctos saturnia Iuno"
            },
            {
                "verse": "Iam flexit; Teucris molitur tristia fata"
            },
            {
                "verse": "Iupiter. Ergo imo sub pectore nostra reconde"
            },
            {
                "verse": "Iussa memor; nec longa tuos oblivia sensus"
            },
            {
                "verse": "Corripiant, dulcis fugiet quam pectore somnus."
            },
            {
                "verse": "Sic fatus, paribus liquidum petit aethera pennis."
            },
            {
                "verse": "Ille autem curas animo versabat inanes;"
            },
            {
                "verse": "Iamque urbem Priami bello superare cruento"
            },
            {
                "verse": "Fidebat, primaque illam prosternere luce:"
            },
            {
                "verse": "Nec norat quae sit sumni sententia patris"
            },
            {
                "verse": "Demens, et quantos dura inter bella dolores"
            },
            {
                "verse": "Argivum populi excipient ac dardana pubes."
            },
            {
                "verse": "Ut somno excitus, facies per somina visa"
            },
            {
                "verse": "Funditur ante oculos. Is strato corpora tollens"
            },
            {
                "verse": "Protinus assurgit, tunicaque incingitur artus"
            },
            {
                "verse": "Interiore suos, tum magno involvit amictu."
            },
            {
                "verse": "Inde pedum nitidis circumdat vincula plantis,"
            },
            {
                "verse": "Et lateri atque humeris rutilum mox subligat ensem."
            },
            {
                "verse": "Passibus hinc rapidis, sceptro venerandus avito."
            },
            {
                "verse": "Ad Danaum classem contendit maximus heros."
            },
            {
                "verse": "Aurora interea magnum conscendit olympum."
            },
            {
                "verse": "Caelicolum generi surgentis nuntia lucis."
            },
            {
                "verse": "Attonitus visis, iubet a praecone vocari"
            },
            {
                "verse": "Magnanimos Danaum proceres populumque potentem;"
            },
            {
                "verse": "Longaevique senes pylii ad tentoria regis"
            },
            {
                "verse": "Conveniunt primum, quos sic affatur Atrides:"
            },
            {
                "verse": "O socii comitesque, meae pars maxima curae,"
            },
            {
                "verse": "Per noctem obscuram Somnus Iove missus ab ipso,"
            },
            {
                "verse": "Nestoream indutus faciem vocemque coloremque"
            },
            {
                "verse": "Et verba et cultum, celeres mandata per auras"
            },
            {
                "verse": "Detulit, haec ad me placido sermone locutus:"
            },
            {
                "verse": "Atride, inachiae gentis rex inclyte, dormis?"
            },
            {
                "verse": "Turpi duci totam somno consumere noctem,"
            },
            {
                "verse": "Cui sceptra in reges tribuit Saturnius, et qui"
            },
            {
                "verse": "Tot regna et tantas populorum tractat habenas."
            },
            {
                "verse": "Ipse deum tibi me claro demittit olympo"
            },
            {
                "verse": "Regnator, qui te caelo miseratur ab alto."
            },
            {
                "verse": "Ipse haec ferre iubet celeres mandata per auras:"
            },
            {
                "verse": "Aeratas armari acies, portisque moveri"
            },
            {
                "verse": "Laetus in arma para, bellumque in Pergama verte;"
            },
            {
                "verse": "Nunc etenim excindes neptunia moenia victor."
            },
            {
                "verse": "Sic placitum Superis. Et iam tumor omnis et irae"
            },
            {
                "verse": "Concessere deum; cunctos saturnia Iuno"
            },
            {
                "verse": "Iam flexit, Teneris incumbunt tristia fata."
            },
            {
                "verse": "Dixerat; extemplo me nox sumnusque reliquit."
            },
            {
                "verse": "Nunc adeo, quae sit nostrae sententia menti,"
            },
            {
                "verse": "Expediam: primum rapidas advertere puppes"
            },
            {
                "verse": "In patriam, turpique fuga dare terba iubebo;"
            },
            {
                "verse": "At vos in pugnam fugientes vertite Achivos,"
            },
            {
                "verse": "O socii, et dulcem Martis revocate furorem."
            },
            {
                "verse": "Sic ait. At placido Neleius excipit ore:"
            },
            {
                "verse": "Hoc alius quisquam si fors vidisset Achivum,"
            },
            {
                "verse": "O proceres, fictum vanum falsumque putarem."
            },
            {
                "verse": "Sed quia Tantalidae sunt a Iove somnia missa,"
            },
            {
                "verse": "Eia age, armigeram pubem educamus in arma."
            },
            {
                "verse": "Talia dicta dedit senior; primusque solutum"
            },
            {
                "verse": "Concilium egreditur properans: mox fortia bello"
            },
            {
                "verse": "Pectora succedunt reges. Tum cetera pubes"
            },
            {
                "verse": "Irruit; et magno coeunt strepitante tumultu."
            },
            {
                "verse": "Quales, vere novo, vacui circum ostia saxi"
            },
            {
                "verse": "Cum gentes glomerantur apum, semperque recentes"
            },
            {
                "verse": "Fundunt se in numerum portis, instarque racemi"
            },
            {
                "verse": "Addensant per inane globos, et florea rura"
            },
            {
                "verse": "Pervolitant, illa huc pennas haec dirigit illuc;"
            },
            {
                "verse": "Haud aliter puppes Danai et tentoria linquunt:"
            },
            {
                "verse": "Litora complentur; stimulos coeuntibus addit"
            },
            {
                "verse": "Nuntia fama Iovis, populumque hortatur ovantem."
            },
            {
                "verse": "Pulveream glomerant nubem, calcataque mugit"
            },
            {
                "verse": "Terra viris; coguntque novem magnum aere canoro"
            },
            {
                "verse": "Praecones populum: vix ingens curia turbam"
            },
            {
                "verse": "Explicat innumeram; tunc facta silentia castris."
            },
            {
                "verse": "Surgit ab his sceptrum gestans pelopeius heros,"
            },
            {
                "verse": "Sceptrum auro clavisque nitens, quod Mulciber ipse"
            },
            {
                "verse": "Struxerat atque Iovi, torquet qui sidera mundi,"
            },
            {
                "verse": "Tradidit; ille autem vigilem qui occiderat Argum"
            },
            {
                "verse": "Esse dei voluit; Pelopi cyllenia proles"
            },
            {
                "verse": "Mox tribuit; post quem insignis gestaverat Atreus;"
            },
            {
                "verse": "Ille Thyestae, atra premitur dum morte, reliquit;"
            },
            {
                "verse": "Contigit hinc magnum tractare Agamemnona regem."
            },
            {
                "verse": "Cui tunc innixus, vocem haec in verba resolvit:"
            },
            {
                "verse": "O socii, heroes danai, quis munera Martis"
            },
            {
                "verse": "Corde sedent, tristi divum pater atque hominum rex"
            },
            {
                "verse": "Me fato implicuit; quem nostro moenia bello"
            },
            {
                "verse": "Dardanidum vertenda dare excindendaque flammis"
            },
            {
                "verse": "Pergama pollicitum, varia hinc sententia vertit:"
            },
            {
                "verse": "Nam postquam argolico saturata est sanguine tellus,"
            },
            {
                "verse": "Ad patrias cogor remeare inglorius urbes."
            },
            {
                "verse": "Scilicet, alme Tonans, rerum cui summa potestas,"
            },
            {
                "verse": "Haec tibi sunt animo, quem propter fortia bello"
            },
            {
                "verse": "Oppida et antiquae pereunt cum moenibus urbes."
            },
            {
                "verse": "Dedecus heu longo numquam hoc abolebitur aevo,"
            },
            {
                "verse": "Hunc populum frustra tantosque ad dardana bella"
            },
            {
                "verse": "Convenisse duces Danaum, fractosque labore"
            },
            {
                "verse": "Laomedonteae nunc linquere moenia Troiae."
            },
            {
                "verse": "Nam si nostrorum coeant in foedera dextrae"
            },
            {
                "verse": "Atque Phrygum, et numero placeat comprendere cunctos,"
            },
            {
                "verse": "Assaraci populum multa vincetis Achivi"
            },
            {
                "verse": "Belligerum turba. Sed enim mea coepta retardant"
            },
            {
                "verse": "Auxilia externis accita e moenibus urbi."
            },
            {
                "verse": "Iam novies Titan, obliquo limite currens"
            },
            {
                "verse": "Aeternos peragensque obitus, lustravit olympum;"
            },
            {
                "verse": "Et iam senta situ putridae sunt membra carinae,"
            },
            {
                "verse": "Carbasaque et veteres senio cecidere rudentes."
            },
            {
                "verse": "Quin etiam sponsae et dulcissima pignora nati"
            },
            {
                "verse": "Nos mesti expectant. Sed enim conamina pugnae"
            },
            {
                "verse": "Francta iacent; nostro rapidis victoria pennis"
            },
            {
                "verse": "Diffugit campo, et rhoetea per agmina fertur."
            },
            {
                "verse": "Quare agite, o socii, curvo de litore celsas"
            },
            {
                "verse": "Ducamus naves, graiaeque ad litora terrae"
            },
            {
                "verse": "Vertamus profugos tranquilla per aequora cursus."
            },
            {
                "verse": "Sic ait; et cunctis extemplo incussit amorem"
            },
            {
                "verse": "Natalis patriae: turbam migrare videres"
            },
            {
                "verse": "Innumeram, et prono deferri ad litora passu."
            },
            {
                "verse": "Qualis ubi icarios fluctus eurusque notusque"
            },
            {
                "verse": "Perturbant, imoque cient spumantia fundo"
            },
            {
                "verse": "Aequora, et insanas affligunt cautibus undas;"
            },
            {
                "verse": "Aut ubi frugiferae genitabilis aura favoni"
            },
            {
                "verse": "Incubuit segeti gravidasque invasit aristas,"
            },
            {
                "verse": "Declives nutant concusso vertice culmi;"
            },
            {
                "verse": "Talis erat populi raptim fugientis imago."
            },
            {
                "verse": "Dat tellus gemitum, et nigra caligine coelum"
            },
            {
                "verse": "Volvitur, insurgit glomerato pulvere nubes."
            },
            {
                "verse": "Pro se quisque ruunt, exhortanturque vicissim"
            },
            {
                "verse": "Tardantes; classemque manu contingere gaudent,"
            },
            {
                "verse": "Certatim annixi tranquillum pellere in aequor"
            },
            {
                "verse": "Limite purgato: ferit aurea sidera clamor."
            },
            {
                "verse": "Et certe hac patrios repetissent luce penates;"
            },
            {
                "verse": "Sed Iuno tali compellans voce Minervam,"
            },
            {
                "verse": "Effundensque imo tristes e pectore voces:"
            },
            {
                "verse": "Ergo sic fugient, inquit, tritonia Pallas,"
            },
            {
                "verse": "Argivi, turpi relegentes coerula cursu?"
            },
            {
                "verse": "Tyndaris heu Priamo atque invisis gloria Teucris"
            },
            {
                "verse": "Linquetur, misero quam propter funere turba"
            },
            {
                "verse": "Maxima Graiorum vitam exhalavit in armis?"
            },
            {
                "verse": "Verum age, nunc propere ad populum te confer Achivum,"
            },
            {
                "verse": "Et compesce fugam, verbisque averte furentes,"
            },
            {
                "verse": "Neve sinas celeres descendere in aequora pinus."
            },
            {
                "verse": "Haec ubi dicta dedit, graviter commota supremi"
            },
            {
                "verse": "Nata Iovis, summo virides e vertice olympi"
            },
            {
                "verse": "Desilit in terras, tenditque ad dorica castra."
            },
            {
                "verse": "Mox Ithacum saevo turbatum pectora motu"
            },
            {
                "verse": "Conspicit; haud illi cura est contingere classem;"
            },
            {
                "verse": "Quem placidis subito invadit Tritonia dictis:"
            },
            {
                "verse": "Dux laertiade, solerti pectore Ulysses,"
            },
            {
                "verse": "Sic ergo in patriam fugitis charosque penates,"
            },
            {
                "verse": "Horrida converso relegentes coerula cursu?"
            },
            {
                "verse": "Tyndaris heu Priamo atque invisis gloria Teucris"
            },
            {
                "verse": "Linquetur, misero quam propter funere turba"
            },
            {
                "verse": "Maxima Graiorum vitam exhalavit in armis?"
            },
            {
                "verse": "Verum age, nunc propere ad populum te confer Achivium,"
            },
            {
                "verse": "Et compesce fugam, verbisque averte furentes,"
            },
            {
                "verse": "Neve sinas celeres descendere in aequora pinus."
            },
            {
                "verse": "Sic ait. Extemplo sacrae praecepta Minervae"
            },
            {
                "verse": "Exsequitur iuvenis, solvensque a pectore laenam"
            },
            {
                "verse": "Deturbat terrae; ast ithacae telluris alumnus"
            },
            {
                "verse": "Extulit Eurybates tubicen. Volat acer Ulysses"
            },
            {
                "verse": "Admisso per plana gradu, atque Agamemnone coram"
            },
            {
                "verse": "Assistit; sceptrumque olim quod gesserat Atreus"
            },
            {
                "verse": "Continuo excipiens, Danaum ad navalia fertur."
            },
            {
                "verse": "Tum siquem bello egregium regemve ducemve"
            },
            {
                "verse": "Offendit, tali cohibet sermone ruentem:"
            },
            {
                "verse": "Turpe est degeneri sic te pallere timore;"
            },
            {
                "verse": "Siste fugam, siste, et populi compesce furores."
            },
            {
                "verse": "Magnanimi Atridae quae sit sententia, nescis:"
            },
            {
                "verse": "Tentantur, mox errantes plectentur Achivi."
            },
            {
                "verse": "Non cuncti arcano fuerit quae verba locutus"
            },
            {
                "verse": "Concilio scimus: metuo ne concitus ira"
            },
            {
                "verse": "Supplicio affligat Danaos; nam vivida regis"
            },
            {
                "verse": "Est animo virtus, amat et Saturnius illum."
            },
            {
                "verse": "Sin autem patulo clamantem offendat hiatu"
            },
            {
                "verse": "Obscura de plebe virum, tum verbere duri"
            },
            {
                "verse": "Illidens sceptri et verbis compescit inertem:"
            },
            {
                "verse": "Siste fugam, miser; haud aliis parere recusa"
            },
            {
                "verse": "Qui virtute micant;nullo tu robore praestat,"
            },
            {
                "verse": "Consiliumque tuum non pugna aut curia poscit."
            },
            {
                "verse": "Non hic Argolici certe regnabimus omnes:"
            },
            {
                "verse": "Non plures domini expediunt; rex omnibus unus,"
            },
            {
                "verse": "Et princeps unus, tribuit cui iura supremus"
            },
            {
                "verse": "Iupiter et sceptrum ut populi moderetur habenas."
            },
            {
                "verse": "Ordine sic certo populum cohibebat Ulysses."
            },
            {
                "verse": "Illi iterum nigram classem et tentoria linquunt,"
            },
            {
                "verse": "Atque in concilium coeunt; it calmor ad auras:"
            },
            {
                "verse": "Qualis ubi aequorei franguntur litore fluctus,"
            },
            {
                "verse": "Fit sonus, et duris luctantur cautibus undae."
            },
            {
                "verse": "Consedere alii subito, sedesque replerunt."
            },
            {
                "verse": "Verum Thersites clamans ingentia coepta"
            },
            {
                "verse": "Turbabat solus, fuerant cui turpia semper"
            },
            {
                "verse": "Verba animo, atque ausus reges incessere dictis"
            },
            {
                "verse": "Saepe fuit multis; tollebant undique risum"
            },
            {
                "verse": "Argolici, quando in medium consulta ferebat."
            },
            {
                "verse": "Non illo ad Troiam venit deformior alter."
            },
            {
                "verse": "Claudus erat, transversa tuens, ad pectora curvos"
            },
            {
                "verse": "Compressosque humeros, rara lanugine acutum"
            },
            {
                "verse": "Aspersus caput: ante alios, invisus Achilli"
            },
            {
                "verse": "Atque Ithaco; nam saepe illos sermone protervo"
            },
            {
                "verse": "Carpserat insanus: tunc et convicia voce"
            },
            {
                "verse": "Diffundens gracili, insignem vexabat Atriden."
            },
            {
                "verse": "Verum animo ardentes indignabantur Achivi."
            },
            {
                "verse": "Is vocem extollens ventoso haec protulit ore:"
            },
            {
                "verse": "Quidnam iterum quereris, magnorum ductor Achivum?"
            },
            {
                "verse": "Quid poscis? Multo radiant tua tecta metallo,"
            },
            {
                "verse": "Innumeraeque adsunt forma praestante puellae."
            },
            {
                "verse": "Quas tibi nos dedimus cum magnas vertimus urbes."
            },
            {
                "verse": "Nunc etiamne aurum expectas quod perferet hostis"
            },
            {
                "verse": "Iliacus, captiva sibi cum vincla resolvet,"
            },
            {
                "verse": "Cuius ego aut alii impedient mox colla catenis?"
            },
            {
                "verse": "An famulam vultu insignem, mollissima tecum"
            },
            {
                "verse": "Gaudia quae iungat? Turpe est suprema tenentem"
            },
            {
                "verse": "Sceptra manu, populum exemplo corrumpere tali."
            },
            {
                "verse": "O molles Graiae, vero nec nomine Grai,"
            },
            {
                "verse": "Tendamus vela in patriam; solusque relictus"
            },
            {
                "verse": "Hic Troiam obsideat, magnoque fruatur honore:"
            },
            {
                "verse": "Ut si quem bello praestamus noverit usum,"
            },
            {
                "verse": "Qui nunc se longe meliorem affecit Achillem"
            },
            {
                "verse": "Dedecore, et praemium pugnae mox abstulit illi."
            },
            {
                "verse": "Sed nimium tardam Aeacides quia surgit in iram,"
            },
            {
                "verse": "Non meritas tanto exegit pro crimine poenas."
            },
            {
                "verse": "Sic ait, in magnum fundens convicia regem,"
            },
            {
                "verse": "Thersites. Bonus extemplo consurgit Ulysses,"
            },
            {
                "verse": "Atque illum torvo defigens lumine fatur:"
            },
            {
                "verse": "Thersita, absistas reges incessere dictis,"
            },
            {
                "verse": "Dulcisonas licet effundas e pectore voces."
            },
            {
                "verse": "Nan te non alius ventosa per aequora Troiam"
            },
            {
                "verse": "Deterior petiit geminos comitatus Atridas."
            },
            {
                "verse": "Non igitur reges petulanti scindere lingua"
            },
            {
                "verse": "Te decet, et populo turpes suadere recursus."
            },
            {
                "verse": "Qualis erit nobis reditus mox litora terrae"
            },
            {
                "verse": "Ad patriae, cuncti nempe ignoramus Achivi,"
            },
            {
                "verse": "Obiicis argolico pro quo nunc crimina regi,"
            },
            {
                "verse": "Et morsu laceras quem Graecia cuncta veretur."
            },
            {
                "verse": "Sed mea nunc imo sub pectore dicta reconde:"
            },
            {
                "verse": "Si te bacchantem atque iterum vesana furentem"
            },
            {
                "verse": "Ut nuper cernam, caput hoc cervice cruenta"
            },
            {
                "verse": "Ex humeris cedat nostris, nec deinde vocetur"
            },
            {
                "verse": "Telemachi genitor fato iam functus Ulysses;"
            },
            {
                "verse": "Ni te comprendens, charas e corpore vestes"
            },
            {
                "verse": "Et laenam et tunicam eripiam et quae turpia celant"
            },
            {
                "verse": "Membra tibi, et flentem Danaum ad tentoria pellam,"
            },
            {
                "verse": "Verberaque incutiam lacerum scindentia corpus."
            },
            {
                "verse": "Sic fatus, sceptro assurgens percussit eburno"
            },
            {
                "verse": "Qua collum attingunt humeri: tunc ille reflexus"
            },
            {
                "verse": "Ingemit, et largis humectat fletibus ora,"
            },
            {
                "verse": "Exoriturque humeris nigranti sanguine livor"
            },
            {
                "verse": "Perfusus. Sed enim ingenti maerore resedit"
            },
            {
                "verse": "Thersites, manibus lacrimantia lumina siccans."
            },
            {
                "verse": "Tum quamquam Argivos iam maeror ceperat omnes,"
            },
            {
                "verse": "Ingentem effusi tollebant undique risum,"
            },
            {
                "verse": "Atque aliquis tali invasit sermone propinquum:"
            },
            {
                "verse": "Proh quantum Argivis Ithacus iam praestit usum!"
            },
            {
                "verse": "Consulit Danais, pugnaeque incussit amorem."
            },
            {
                "verse": "Verum hoc in primis gessit, nam fraena procaci"
            },
            {
                "verse": "Iniecit linguae, et mordacia verba repressit"
            },
            {
                "verse": "Thersitae; neque enim posthac fera crimina magnis"
            },
            {
                "verse": "Regibus obiiciet, conviciaque improba fundet."
            },
            {
                "verse": "Dixerat haec. Sed enim Troiae expugnator Ulysses"
            },
            {
                "verse": "Surgit sceptra tenens. Aderat tritonia Pallas"
            },
            {
                "verse": "Praeconis faciem induta, et silentia iussit,"
            },
            {
                "verse": "Ut cuncti exciperent Ithaci consulta superbi."
            },
            {
                "verse": "Tunc ille incipiens facundo haec protulit ore:"
            },
            {
                "verse": "Aspicis, Atrida, quae sit sententia Graium?"
            },
            {
                "verse": "Mortales inter cunctos te reddere certant"
            },
            {
                "verse": "Infamem; neque enim dissolvere pacta verentur"
            },
            {
                "verse": "Nec peragunt promissa tibi, ne litora terrae"
            },
            {
                "verse": "Invisant patriae, ruerint nisi moenia Troiae."
            },
            {
                "verse": "Utque solent pueri infantes viduaeque puellae,"
            },
            {
                "verse": "Inter se repetunt questus, graiosque penates"
            },
            {
                "verse": "Exposcunt. Certe durum tolerare laborem"
            },
            {
                "verse": "Difficile est; multi thalamo discedere amatae"
            },
            {
                "verse": "Coniugis haud possunt, unoque relinquere mense:"
            },
            {
                "verse": "Nos procul a patria iam nonum exegimus annum."
            },
            {
                "verse": "Nec mirum longi taedet si forte laboris;"
            },
            {
                "verse": "Sed mansisse diu turpe est, vacuumque redire."
            },
            {
                "verse": "Ferte, viri, et duros animo tolerate labores,"
            },
            {
                "verse": "Auguris ut nostri Calchantis fata, queamus"
            },
            {
                "verse": "Scire, ratos ne habeant an vanos pectoris orsus:"
            },
            {
                "verse": "Namque tenent omnes portentum mente repostum,"
            },
            {
                "verse": "Qui non funestis liquerunt lumina fatis."
            },
            {
                "verse": "Argolicis primum ut vestita est classibus Aulis"
            },
            {
                "verse": "Quae Priamo cladem et Troiae pestemque ferebant,"
            },
            {
                "verse": "Nos circum latices gelidos, fumantibus aris,"
            },
            {
                "verse": "Aurigeris divum placantes numina tauris,"
            },
            {
                "verse": "Sub platano umbrifera, fons lucidus unde fluebat,"
            },
            {
                "verse": "Vidimus immanem tergoque rubente draconem"
            },
            {
                "verse": "Terribili Iovis ut lapsu penetrarat ab ara."
            },
            {
                "verse": "Quin platani in ramo foliorum tegmine septos"
            },
            {
                "verse": "Corripuit pullos: quos cum consumeret octo,"
            },
            {
                "verse": "Nona super rabido genitrix serpente volabat,"
            },
            {
                "verse": "Cui ferus immani laniavit viscera morsu."
            },
            {
                "verse": "Hunc, ubi tam teneros volucres matremque peremit."
            },
            {
                "verse": "Qui luci ediderat, genitor Saturnius, idem"
            },
            {
                "verse": "Abdidit et duro formavit tegmine saxi."
            },
            {
                "verse": "Nos autem timidi stantes mirabile monstrum"
            },
            {
                "verse": "Vidimus in mediis divum versarier aris."
            },
            {
                "verse": "Tum Calchas haec est fidenti voce locutus:"
            },
            {
                "verse": "Quid nam torpentes subito obstupuistis, Achivi?"
            },
            {
                "verse": "Haec nobis portenta deum dedit ipse creator"
            },
            {
                "verse": "Tarda et sera, ait, sed fama ac laude perenni."
            },
            {
                "verse": "Nam quot aves tetro mactatas dente videtis,"
            },
            {
                "verse": "Tot nos ad Troiam belli exanclabimus annos;"
            },
            {
                "verse": "Quae decimo cadet, et poena satiabit Achivos."
            },
            {
                "verse": "Edidit haec Calchas; quae iam matura videtis."
            },
            {
                "verse": "Quare agite, o Danai, sacrae prope moenia Troiae"
            },
            {
                "verse": "Sistamus, dum fatalem expugnabimus urbem."
            },
            {
                "verse": "Dixerat haec. Magno Danai clamore fremebant,"
            },
            {
                "verse": "Tollentes Ithaci sermonem ad sidera magni;"
            },
            {
                "verse": "Inque cavis ratibus vocis resonabat imago."
            },
            {
                "verse": "Protinus haec Nestor sapienti est voce locutus:"
            },
            {
                "verse": "Proh di! Quam similes pueris e pectore voces"
            },
            {
                "verse": "Fudistis, quibus haud curae sunt munera Martis!"
            },
            {
                "verse": "Quem finem pacta accipient, iurataque vobis"
            },
            {
                "verse": "Numina? Num flammis recident consulta virorum,"
            },
            {
                "verse": "Libatumque merum, commissaque dextera dextrae"
            },
            {
                "verse": "Omnibus? Heu vanis contendimus undique verbis."
            },
            {
                "verse": "Et quamquam multos bellando exegimus annos,"
            },
            {
                "verse": "Nescimus tanto finem invenisse labori."
            },
            {
                "verse": "Atrida, semper tibi sit suprema potestas"
            },
            {
                "verse": "In Danaum populos, dum fortia proelia miscent."
            },
            {
                "verse": "Hos sine dispereant paucos, qui vana seorsum"
            },
            {
                "verse": "Consilia invadunt (neque enim timidissima vota"
            },
            {
                "verse": "Explebunt), donec patrias tendemus ad urbes,"
            },
            {
                "verse": "Atque exacta Iovis fuerint promissa supremi."
            },
            {
                "verse": "Nam quando explicitis sulcabant aequora velis"
            },
            {
                "verse": "Argivi, et Priamo cladem Troiaeque ferebant,"
            },
            {
                "verse": "Lucenti medium disrupit fulgure caelum"
            },
            {
                "verse": "Iupiter, et dextro concussit pectora signo."
            },
            {
                "verse": "Nemo igitur patriae dulcissima litora terrae"
            },
            {
                "verse": "Flagitet, iliacis Veneris dum gaudia iungat"
            },
            {
                "verse": "Coniugibus, pulchramque Paris rapuisse lacaenam"
            },
            {
                "verse": "Iam doleat, fumentque argivis Pergama flammis."
            },
            {
                "verse": "Quod si quis, reditum cupiens, attingere classem"
            },
            {
                "verse": "Audeat et rapidis committere lintea ventis,"
            },
            {
                "verse": "Argivum ante oculos vitam exhalabit in auras."
            },
            {
                "verse": "Tu vero, argolicae rector fidissime gentis,"
            },
            {
                "verse": "Consule nunc populo, atque aliorum dicta facesse;"
            },
            {
                "verse": "Nec spernenda quidem fuerint quae pectore promam:"
            },
            {
                "verse": "In variasque tribus varias et cernere gentes"
            },
            {
                "verse": "Argolicos propera, queat ut sibi quaeque favere."
            },
            {
                "verse": "Namque hoc si facies, dabitur tibi visere tandem"
            },
            {
                "verse": "Frigidus astiterit cui circum pectora pallor,"
            },
            {
                "verse": "Et qui dardanio perfundet sanguine campos."
            },
            {
                "verse": "Cognosces si fata deum tua coepta retardant,"
            },
            {
                "verse": "Argolicaeve manus bellique ignara iuventus."
            },
            {
                "verse": "Dixerat. Haec contra placido rex edidit ore:"
            },
            {
                "verse": "Certe omnes superas facundo pectore, Nestor."
            },
            {
                "verse": "Alme Tonans, utinam, Pallas atque augur Apollo,"
            },
            {
                "verse": "Nunc mihi contingat bis quinque assistere tanta"
            },
            {
                "verse": "Praestantes virtute viros! Iam moenia Phoebi"
            },
            {
                "verse": "Diruta, iam Priami sublimia regna iacerent."
            },
            {
                "verse": "Sed mea terribili perfudit corda dolore"
            },
            {
                "verse": "Iupiter, impellens rapidis incessere dictis"
            },
            {
                "verse": "Aeaciden caramque illi extorquere puellam;"
            },
            {
                "verse": "Nam si cunctorum vires in bella coirent."
            },
            {
                "verse": "Iamdudum inachiae popularent Pergama flammae."
            },
            {
                "verse": "Sed nunc ite, viri, dapibusque accumbite laetis;"
            },
            {
                "verse": "Promite mox clypeos, et cote incendite ferrum,"
            },
            {
                "verse": "Cornipedesque epulis largis satiate fugaces,"
            },
            {
                "verse": "Fortia tum celeres aptate in proelia currus."
            },
            {
                "verse": "Nam dum se occiduo perfuderit aequore Titan,"
            },
            {
                "verse": "Dum tenebrae insurgent, nos tristia bella geremus;"
            },
            {
                "verse": "Manabit cunctis ardenti pectore sudor,"
            },
            {
                "verse": "Omnibus hasta dabit magnum concussa laborem,"
            },
            {
                "verse": "In media lassi fundabunt caede iugales."
            },
            {
                "verse": "Quod si aliquem aspiciam crudeli absistere pugna"
            },
            {
                "verse": "Sponte sua ad naves residentem, non satis illi"
            },
            {
                "verse": "Mox erit effugisse canes avidasque volucres."
            },
            {
                "verse": "Talibus Atrides. Cuncti simul ore fremebant"
            },
            {
                "verse": "Argolici assensu magno; velut aequoris undas"
            },
            {
                "verse": "Turbine quum rauco incumbens diverberat auster,"
            },
            {
                "verse": "Et scopulo infligit qui ventos usque sonantes"
            },
            {
                "verse": "Qui pelagi fluctus et nigros excipit imbres."
            },
            {
                "verse": "Dispersi ad naves tendunt: iam castra sereno"
            },
            {
                "verse": "Igne micant; epulis accumbit graia iuventus."
            },
            {
                "verse": "Et varios orat divos, ut vulnera belli"
            },
            {
                "verse": "Effugere et mortem liceat vitare cruentam."
            },
            {
                "verse": "Ipse Iovi taurum mactat pelopeius heros,"
            },
            {
                "verse": "Qui nullum eximius lustro coniunxerat annum."
            },
            {
                "verse": "Magnanimos vocat inde senes, et splendida Graium"
            },
            {
                "verse": "Corpora: iam Nestor primus, iam proximus illi"
            },
            {
                "verse": "Idomeneus adest, Aiax succedit uterque,"
            },
            {
                "verse": "Tydidesque ferox armis, et divus Ulisses;"
            },
            {
                "verse": "Tum minor extemplo bello subit acer Atrides,"
            },
            {
                "verse": "Vidit ut ingentes fratrem versare labores."
            },
            {
                "verse": "Continuoque molam tollunt, stant sacraque cirucum,"
            },
            {
                "verse": "Effuditque preces imo de pectore Atrides:"
            },
            {
                "verse": "Iupiter omnipotens, magnum qui volvis olympum,"
            },
            {
                "verse": "Non prius hesperium declinet Phoebus in aequor,"
            },
            {
                "verse": "Quam manibus Danaum Priami fulgentia tecta"
            },
            {
                "verse": "Procumbant, nostraeque exurant ostia flammae."
            },
            {
                "verse": "Et meus hectoreo iam sanguine ferveat ensis,"
            },
            {
                "verse": "Quem circum pereat sociorum maxima turba"
            },
            {
                "verse": "Et terram praeceps moribundo vertice pulset."
            },
            {
                "verse": "Talibus oranti surdas obstruxerat aures"
            },
            {
                "verse": "Iupiter, et Danais tristissima fata parabat."
            },
            {
                "verse": "At postquam sparsere molam superosque rogarunt,"
            },
            {
                "verse": "Conversum iugulant taurum: mox viscera nudant,"
            },
            {
                "verse": "Crura in frusta secant laeto nidore tegentes,"
            },
            {
                "verse": "Tergaque cruda super ponunt atque ignibus urunt:"
            },
            {
                "verse": "Exta alii retinent, veribusque trementia figunt;"
            },
            {
                "verse": "Crura vorant flammae, Danai lustralibus extis"
            },
            {
                "verse": "Vescuntur, reliquum caedunt et cuspide figunt:"
            },
            {
                "verse": "Subiiciunt alii prunas, dehinc tosta reducunt:"
            },
            {
                "verse": "Et tandem accumbunt epulis mensaque fruuntur."
            },
            {
                "verse": "Postquam exempta fames et amor compressus edendi,"
            },
            {
                "verse": "Talia dicta dedit sapienti pectore Nestor:"
            },
            {
                "verse": "Rex hominum Atrida, iam finem imponere verbis"
            },
            {
                "verse": "Tempus adest; rumpenda mora, invadendaque pugna."
            },
            {
                "verse": "Ergo age, continuo populum ad tentoria cogant"
            },
            {
                "verse": "Praecones, celeri cursu nos castra petamus,"
            },
            {
                "verse": "Aeratasque acies Graium educamus in arma."
            },
            {
                "verse": "Dixerat. Extemplo surgens parebat Atrides."
            },
            {
                "verse": "Tum iussi incipiunt sonitu succendere dulci"
            },
            {
                "verse": "Praecones populum, Danaosque in proelia cogunt."
            },
            {
                "verse": "Magnanimum Atriden cingebant undique reges,"
            },
            {
                "verse": "Argivasque acies in fortia bella parabant."
            },
            {
                "verse": "At vero in mediis quassabat glauca Minerva"
            },
            {
                "verse": "Terrificam expertem leti immunemque senectae"
            },
            {
                "verse": "Aegida, quam circum fulvo spectabilis auro"
            },
            {
                "verse": "Tortilibus spiris pendebat fimbria centum,"
            },
            {
                "verse": "Quaeque boves pretio referebat singula centum:"
            },
            {
                "verse": "Hac illa irradians acies lustrabat Achivum,"
            },
            {
                "verse": "Omnibus incutiens duri Mavortis amorem."
            },
            {
                "verse": "Inde animum fessis validasque in proelia vires"
            },
            {
                "verse": "Subiicit, et subito pugnas miscere cruentas"
            },
            {
                "verse": "Dulce putant, avido stat cunctis pectore bellum."
            },
            {
                "verse": "Utque olim aerei sublimi in vertice montis"
            },
            {
                "verse": "Cum virides ardent silvae, procul inde micantes"
            },
            {
                "verse": "Apparent flammae radiosque ad sidera tollunt;"
            },
            {
                "verse": "Sic Danai splendent armis coelumque serenant."
            },
            {
                "verse": "Utque gruum gentes celerum, seu plurimus anser."
            },
            {
                "verse": "Carmine seu placido qui mulcent flumina cycni,"
            },
            {
                "verse": "Asia cum laeti pennis circum arva volantes"
            },
            {
                "verse": "Dulcibus in stagnis rimantur prata Caystri,"
            },
            {
                "verse": "Nunc huc nunc illuc placido clamore feruntur;"
            },
            {
                "verse": "Sic horum innumerum vulgus tentoria linquens"
            },
            {
                "verse": "Castra petit, phrygii complentur prata Scamandri."
            },
            {
                "verse": "Extemplo resonat pedibus conterrita tellus"
            },
            {
                "verse": "Cornipedum; steterant campis iamque agmina Graium"
            },
            {
                "verse": "Millia, quot foliis quot floribus incipit annus."
            },
            {
                "verse": "Ac veluti innumerae pleno cum lactis ovili"
            },
            {
                "verse": "Muscarum gentes incumbunt vere sereno,"
            },
            {
                "verse": "Et volitant mulctras ingenti murmure circum;"
            },
            {
                "verse": "Tot Danaum stabant acies campumque tenebant,"
            },
            {
                "verse": "Ardentes animis pugnas miscere cruentas."
            },
            {
                "verse": "Utque solent capras facili secernere virga"
            },
            {
                "verse": "Pastores, cum se laeta inter pabula miscent,"
            },
            {
                "verse": "Sic illos vario distinguunt agmine reges"
            },
            {
                "verse": "Atque in bella cient; quos inter stabat Atrides"
            },
            {
                "verse": "Os oculosque Iovi similis, fulgentia Marti"
            },
            {
                "verse": "Arma, neque insigni Neptuno pectore dispar."
            },
            {
                "verse": "Ceu quondam praestans armenti gloria taurus"
            },
            {
                "verse": "Conspicitur, toto cui surgunt cornua gyro,"
            },
            {
                "verse": "Sic illa Atridae Saturnius ipse decorem"
            },
            {
                "verse": "Luce dedit, Danaos ut forma vinceret omnes."
            },
            {
                "verse": "Nunc mihi, olympiades Musae, aspirate canenti:"
            },
            {
                "verse": "Estis namque Deae, vos omnia mente tenetis;"
            },
            {
                "verse": "Ad nos vix tenuis famae perlabitur aura,"
            },
            {
                "verse": "Nec danaum scimus sublimia nomina regum."
            },
            {
                "verse": "Verum ego nec numero memorem nec nomine cunctos,"
            },
            {
                "verse": "Non si forte decem linguae et totidem ora sonarent,"
            },
            {
                "verse": "Si vox indomita atque animos mihi ferreus esset,"
            },
            {
                "verse": "Ni vos, caelicolae, proles Iovis inclyta, Musae,"
            },
            {
                "verse": "Pandatis, quicumque gradus ad Pergama vertit."
            },
            {
                "verse": "Iamque duces referam et rapidis data lintea ventis."
            },
            {
                "verse": "Ibat in arma ferox boeotis primus ab oris"
            },
            {
                "verse": "Peneleus, comes acer erat tum Leitus illi,"
            },
            {
                "verse": "Archesilausque et Prothoenor mox Cloniusque;"
            },
            {
                "verse": "Quique Hyriem populus constratamque Aulida saxis,"
            },
            {
                "verse": "Qui Schoenum et Scolon tenuit, magnamque Eteonam,"
            },
            {
                "verse": "Thespiam, et Gream, Mycalessumque feracem;"
            },
            {
                "verse": "Hesium quicumque habuit, quique Harma et Erythras,"
            },
            {
                "verse": "Quique Eleona almam, quique Hylen, et Peteona,"
            },
            {
                "verse": "Ocaleamque, et Medeona insignem moenibus urbem,"
            },
            {
                "verse": "Copas, Eutresimque, et Thisbes grata columbis"
            },
            {
                "verse": "Tecta; Coronea, atque ingentia prata Haliarti,"
            },
            {
                "verse": "Quos misit; qui Glissantam, fortemque Plataeam,"
            },
            {
                "verse": "Thebanaeque urbis qui moenia celsa reliquit;"
            },
            {
                "verse": "Quos dedit Onchestus Neptuni splendida luco;"
            },
            {
                "verse": "Vitiferam quicumque Arnem, quicumque Mideam,"
            },
            {
                "verse": "Qui Nisam coluit sacram, atque Anthedona summam:"
            },
            {
                "verse": "Quinquaginta omnes solverunt litore naves,"
            },
            {
                "verse": "Singula bis denos iuvenes centumque ferebat."
            },
            {
                "verse": "Inde sequebatur quos Orchomenus minyeus"
            },
            {
                "verse": "Aspledonque dedit pulchro insudare labori:"
            },
            {
                "verse": "Illos Ascalaphus et Ialmenus inclyta Martis"
            },
            {
                "verse": "Ducebat soboles, quos virgo in luminis oras"
            },
            {
                "verse": "Edidit Astyoche egregio de sanguine nata"
            },
            {
                "verse": "Actoris azidae; celsi prope culmina tecti,"
            },
            {
                "verse": "Mixta Deo mulier geminam dedit aurea prolem:"
            },
            {
                "verse": "Hi triginta altum sulcabant puppibus aequor."
            },
            {
                "verse": "Phocenses duxit Schediusque et Epistropuhus ingens,"
            },
            {
                "verse": "Naubolidae Iphiti magno de semine creti;"
            },
            {
                "verse": "Qui Cyparissam urbem, duram quicumque colebat"
            },
            {
                "verse": "Pythona, et Crissam, qui Daulida, vel Panopea,"
            },
            {
                "verse": "Quique Anemoream, quicumque Hyampolin altam,"
            },
            {
                "verse": "Qui ripas Cephisse tuas, pulchramque Lilaeam:"
            },
            {
                "verse": "Et bis vicenis scindebant aequora proris."
            },
            {
                "verse": "Hi prope Boeotos a laeva, pectora duro"
            },
            {
                "verse": "Cingebant ferro viresque in bella parabant."
            },
            {
                "verse": "Tum Locros Aiax in martem duxit oileus,"
            },
            {
                "verse": "Non tamen assurgens quantus telamonius Aiax,"
            },
            {
                "verse": "Sed minor: huic lini deductus stamine thorax"
            },
            {
                "verse": "Munibat pectus, sed erat metuendus in hasta"
            },
            {
                "verse": "Hellenas inter proceres atque inter Achivos:"
            },
            {
                "verse": "Qui Cinon coluere, Opoentaque, Calliarumque,"
            },
            {
                "verse": "Qui Bessam et Scarphen tenuit placidasque Augeas,"
            },
            {
                "verse": "Tarphenque et Thronium gelidi laticesque Boagri:"
            },
            {
                "verse": "Hic bis vicenas oneravit milite pinus"
            },
            {
                "verse": "Locrorum, Euboeae quos miserat obvia tellus."
            },
            {
                "verse": "Euboici magno linquebant turbine Abantes"
            },
            {
                "verse": "Chalcidaque, Eretriamque, et vitiferam Histiaeam,"
            },
            {
                "verse": "Cerinthonque mari vicinam, vertice montis"
            },
            {
                "verse": "Surgentem Dionque, Styramque, altamque Caryston:"
            },
            {
                "verse": "In freta quos duxit bello praestans Elephenor"
            },
            {
                "verse": "Chalcodontiades, magnorum ductor Abantum:"
            },
            {
                "verse": "Illum cingebant cristata casside fulcti,"
            },
            {
                "verse": "Ardentesque animis duro contendere Marte,"
            },
            {
                "verse": "Et cupidi armatos ferro prosternere Troas:"
            },
            {
                "verse": "Hic bis vicenas implevit remige puppes."
            },
            {
                "verse": "Inde sequebatur quicumque habitabat Athenas"
            },
            {
                "verse": "Fortis Erechthei populum, quem maxima Pallas"
            },
            {
                "verse": "Nutrivit quondam et vitalis terra creavit"
            },
            {
                "verse": "Inque suo posuit iuvenem Tritonia templo."
            },
            {
                "verse": "Hic ubi Cecropidae divam redeuntibus annis"
            },
            {
                "verse": "Agnorum caede et taurino sanguine placant:"
            },
            {
                "verse": "Filius hos Petei clara de stirpe Menestheus"
            },
            {
                "verse": "Egit in arma ferox, quo non praestantior alter"
            },
            {
                "verse": "Belligeros ornabat equos aciesque virorum;"
            },
            {
                "verse": "Cui tamen annoso certabat pectore Nestor:"
            },
            {
                "verse": "Isque rates decies quinas in bella trahebat."
            },
            {
                "verse": "Quem prope, bis senis trabibus salaminius Aiax"
            },
            {
                "verse": "Diffidens pontum tortas urtgebat in undas."
            },
            {
                "verse": "Tum quoscumque Argos dederat, Tirynthia quisque"
            },
            {
                "verse": "Moenia deseruit miles; quos miserat ingens"
            },
            {
                "verse": "Asine, Hermionesque sinus, praeclaraque Troezen;"
            },
            {
                "verse": "Tum quos Eione, laetusque Epidaurus Iaccho"
            },
            {
                "verse": "Fundebat; quique Aeginam et Maseta reliquit;"
            },
            {
                "verse": "Hos bello instuxit dextra clarus Diomedes,"
            },
            {
                "verse": "Et Sthenelus bello insignis capaneia proles,"
            },
            {
                "verse": "Euryalusque ferox divis caelestibus aequus"
            },
            {
                "verse": "Quem talaonides Mecisteus edidit ingens:"
            },
            {
                "verse": "Verum omnes duxit Tydei pulcherrima proles,"
            },
            {
                "verse": "Octoginta levi committens carbasa vento."
            },
            {
                "verse": "Quique myceneae linquebant moenia terrae."
            },
            {
                "verse": "Et quos in martem ditissima tecta Corinthi"
            },
            {
                "verse": "Misere, et cela turritae mole Cleonae;"
            },
            {
                "verse": "Quisquis et Orneas Araethyreamque colebat,"
            },
            {
                "verse": "Et Sicyona olim imperio quam pressit Adrastus;"
            },
            {
                "verse": "Quos Hyperesce Gonoessaque miserat alta;"
            },
            {
                "verse": "Pellenem quicumque viri, quique Aegion urbem,"
            },
            {
                "verse": "Aegialumque omnem, atque Helices lata arva tenebant;"
            },
            {
                "verse": "Hos ratibus centum protraxit in arma Agamemnon,"
            },
            {
                "verse": "Cingebatque ducem bello spectata iuventus:"
            },
            {
                "verse": "Ipse autem rutilo munitos pectora ferro"
            },
            {
                "verse": "Fulgebat Danaos inter fortissimus heros,"
            },
            {
                "verse": "Belligeras flammans ruitura in Pergama turmas."
            },
            {
                "verse": "Deseruit validam post haec Lacedaemona miles,"
            },
            {
                "verse": "Pharimque, et Spartam, Messen gratamque columbis;"
            },
            {
                "verse": "Bryseis cessit populis, laetisque Augeis;"
            },
            {
                "verse": "Litoreumque Helos et duras linquebat Amyclas;"
            },
            {
                "verse": "Tum venit quoscumque Laa et quos Oetylus egit:"
            },
            {
                "verse": "Hos Menelaus ovans in martem duxit atrides,"
            },
            {
                "verse": "Et bis trecenis praetexit aequora proris,"
            },
            {
                "verse": "Incendens validas troiana in tecta cohortes;"
            },
            {
                "verse": "Dedecus ipse Helenes forti depellere dextra"
            },
            {
                "verse": "Ardebat, moestosque armis abolere dolores."
            },
            {
                "verse": "Mox ibant quoscumque Pylosque Arenaque misit;"
            },
            {
                "verse": "Qui Thyron Alpheo vicinum, et montibus Aepy"
            },
            {
                "verse": "Ingestum, quisquis Cyparisseenta colebat;"
            },
            {
                "verse": "Quos Helos et Pteleon, quos fertilis Amphigenia"
            },
            {
                "verse": "In martem fudit, quos Dorion (hic ubi Musis"
            },
            {
                "verse": "Obvius, Oechaliam atque Euryti tecta relinquens,"
            },
            {
                "verse": "Threicius Thamyras spoliatus carmine cessit;"
            },
            {
                "verse": "Namque Iovis prolem stulta dum voce lacessit"
            },
            {
                "verse": "Demens, et cantu vocat in certamina divas,"
            },
            {
                "verse": "Arte miser dulci caruit, citharaeque sonantes"
            },
            {
                "verse": "Tendere suffosso est oblitus lumine chordas):"
            },
            {
                "verse": "Hos agitans populos solerti pectore Nestor"
            },
            {
                "verse": "Cum ter tricenis ratibus surgebat in aequor."
            },
            {
                "verse": "Tum ruit Arcadiam et Cyllenem vomere curvo"
            },
            {
                "verse": "Qui domuit celsam, tumuli qua culmina surgunt"
            },
            {
                "verse": "Aepytii ingentes bello qui nutrit alumnos;"
            },
            {
                "verse": "Linquebant alii Phenon; pecorosa vacabat"
            },
            {
                "verse": "Orchomenus, Rhipe, et Stratie, ventosaque Enispe;"
            },
            {
                "verse": "Mantinee validos misit Tegeeque colonos;"
            },
            {
                "verse": "Multos Parrhasia et Stympheleus in arma parabant:"
            },
            {
                "verse": "Hos satus Ancaeo duxit praestans Agapenor,"
            },
            {
                "verse": "Et ter vicenis pulsavit coerula proris,"
            },
            {
                "verse": "Arcadiaeque egit populos ad bella paratos."
            },
            {
                "verse": "His dedit Atrides puppes, ut scindere possent"
            },
            {
                "verse": "Terga maris; neque enim undarum commercia norunt."
            },
            {
                "verse": "Tum qui Buprasion quique Elidos arva tenebant,"
            },
            {
                "verse": "Myrsimus et quantum Hyrmine et Alesion ingens"
            },
            {
                "verse": "Oleniusque lapis spatioso limite cingit;"
            },
            {
                "verse": "Quatuor hos egere duces: et quisque sonantem"
            },
            {
                "verse": "Bis quinis trabibus subigebat Nerea princeps,"
            },
            {
                "verse": "Exhortans avidos casura in Pergama Epeos:"
            },
            {
                "verse": "Namque hos Amphimachus Cteati fortissima proles,"
            },
            {
                "verse": "Illos actoridae Euryti Thalpius ingens"
            },
            {
                "verse": "Armabat soboles, amaryncidesque Diores,"
            },
            {
                "verse": "Inde Polyxinus surgebat Agasthene cretus"
            },
            {
                "verse": "Qui placido Augeas sceptro regnisque premebat."
            },
            {
                "verse": "Tum qui Dulichium, et sacras habitabat Echinas,"
            },
            {
                "verse": "Quae ponto elatae respondent Elidos arvis;"
            },
            {
                "verse": "Hosque Meges duxit, fuerant cui proelia cordi,"
            },
            {
                "verse": "Quem genuit Phileus: is quondam, percitus ira,"
            },
            {
                "verse": "Dulichium petiit, genitoris tecta relinquens:"
            },
            {
                "verse": "Hic quadragenis subigebat navibus aequor."
            },
            {
                "verse": "Inde Cephallenas bonus incendebat Ulysses;"
            },
            {
                "verse": "Quos Ithace misit, quos et frondosa tenebat"
            },
            {
                "verse": "Neritos; incoluit quicumque Aegilipa duram,"
            },
            {
                "verse": "Quique Zacynthum altam; quos et Crocylea, Samosque,"
            },
            {
                "verse": "Et quos Epirus dabat, et contraria tellus:"
            },
            {
                "verse": "Hos bello adiunxit solerti pectore Ulysses,"
            },
            {
                "verse": "Bis senis vacuo luctans in marmore proris."
            },
            {
                "verse": "Aetolos dedit inde Thoas Andraemone cretus;"
            },
            {
                "verse": "Qui Pleurona habuit, quique Olenon, atque Pylenen,"
            },
            {
                "verse": "Chalcidaque, Anchialonque, et saxosam Calydona;"
            },
            {
                "verse": "Magnanimus vita quoniam decesserat Oeneus"
            },
            {
                "verse": "Cum sobole ingenti, Meleager et ipse iacebat:"
            },
            {
                "verse": "Huic igitur populus rerum concessit habenas,"
            },
            {
                "verse": "Qui sexaginta complevit milite pinus."
            },
            {
                "verse": "Idomeneus acer Cretas in bella ciebat;"
            },
            {
                "verse": "Quos Cnossos dedit, et Gortynae moenia celsae,"
            },
            {
                "verse": "Miletos, Lictosque ingens, atque arva Lycasti;"
            },
            {
                "verse": "Qui Phaeston Rhytionque habuit; tandemque ruebat"
            },
            {
                "verse": "Centena insignis Crete quos protulit urbe:"
            },
            {
                "verse": "Idomeneus ovans forti metuendus in hasta,"
            },
            {
                "verse": "Merionesque egit magno par robore Marti;"
            },
            {
                "verse": "Atque octogenas rapuere in bella carinas."
            },
            {
                "verse": "Tlepolemus rapidis torquebat Nerea tonsis,"
            },
            {
                "verse": "Commisitque novem Rhodiorum carbasa ponto;"
            },
            {
                "verse": "Exhausitque urbes quas sustinet insula ternas,"
            },
            {
                "verse": "Lindon Ielisonque argillosamque Camirum;"
            },
            {
                "verse": "Sed rutila ante alios rex ipse micabat in hasta,"
            },
            {
                "verse": "Quem forti Alcidae pulchra edidit Astyochea."
            },
            {
                "verse": "Illam Ephyrae quondam placidis extorsit ab oris"
            },
            {
                "verse": "Postquam expugnavit validas Tirynthius urbes."
            },
            {
                "verse": "Sed iam Tlepolemi surgens adoleverat aetas,"
            },
            {
                "verse": "Confectum senio iuvenis cum forte Lycimnum"
            },
            {
                "verse": "Maternum prostravit avum; navesque paravit"
            },
            {
                "verse": "Continuo, et populum ingentem per coerula traxit,"
            },
            {
                "verse": "Namque alios timuit natos durique nepotes"
            },
            {
                "verse": "Herculis: at postquam innumeros superare labores"
            },
            {
                "verse": "Contigit, ad rhodiae pervenit littora terrae;"
            },
            {
                "verse": "Et subito ternas opulentis moenibus urbes."
            },
            {
                "verse": "Implerunt, coluitque pater Saturnius illos,"
            },
            {
                "verse": "Ante omnes augens populos, opibusque beavit."
            },
            {
                "verse": "Nireus ex Syma dedit hinc tria carbasa ventis,"
            },
            {
                "verse": "Nireus Aglaiae et Charopi pulcherrima proles,"
            },
            {
                "verse": "Nireus quo Danaos inter formosior alter"
            },
            {
                "verse": "Non fuit, excepto pelidae corpore Achillis;"
            },
            {
                "verse": "Sed rarum imbellis populum raptabat in arma."
            },
            {
                "verse": "Tum qui Nisyrum incoluit, Crapathumque, Thasumque,"
            },
            {
                "verse": "Eurypylique urbem Choon, madidasque Calydnas,"
            },
            {
                "verse": "His animum incendit Phidippus et Antiphus acer;"
            },
            {
                "verse": "Thessalus hos genuit pulchro satus Hectore ductor:"
            },
            {
                "verse": "Hi triginta altum fundebant vela per aequor."
            },
            {
                "verse": "Hinc radiabat ovans, Argos quicumque pelasgum,"
            },
            {
                "verse": "Quique Alon, atque Alopem, et celsam Trachina colebat,"
            },
            {
                "verse": "Quos Phthia et nitidis dedit Hellas culta puellis;"
            },
            {
                "verse": "Myrmidonum Hellenumque acies et achiva iuventus"
            },
            {
                "verse": "Haec erat: hic magno populus comes ibat Achilli;"
            },
            {
                "verse": "Is decies quinis ratibus praetexerat undas."
            },
            {
                "verse": "Sed nunc armatas non ducit in arma cohortes"
            },
            {
                "verse": "Inclytus Aeacides; magna namque aestuat ira,"
            },
            {
                "verse": "Et dolet absentis fervore Briseidos ardens:"
            },
            {
                "verse": "Quam rapuit postquam Lyrnessia moenia belo"
            },
            {
                "verse": "Et Thebam prostravit humi, fortemque Mycetem"
            },
            {
                "verse": "Atque illi comitem transfixit Epistrophon hasta,"
            },
            {
                "verse": "Lepidae Eveni claro de sanguine natos."
            },
            {
                "verse": "Sed cito magnanimos Danaum consurget in hostes."
            },
            {
                "verse": "Tum quos armabat Phylace, quos florea misit"
            },
            {
                "verse": "Pyrrhasus, atque ovium quos mater fertilis Iton,"
            },
            {
                "verse": "Et qui gramineam Pteleum atque Antrona colebat,"
            },
            {
                "verse": "Bellicus hos rapuit dux Protesilaus in arma,"
            },
            {
                "verse": "Vitales carpens auras; sed morte iacebat"
            },
            {
                "verse": "Tum niger obscura, miseramque reliquerat altos"
            },
            {
                "verse": "Uxorem questus rumpentem atque unguibus ora"
            },
            {
                "verse": "Foedantem indignis, imperfectosque penates:"
            },
            {
                "verse": "Namque illum, ante omnes danaos, fortissimus Hector"
            },
            {
                "verse": "Saltantem navi ferro transfixit acuto."
            },
            {
                "verse": "Non tamen hae valido carebant principe turmae."
            },
            {
                "verse": "Namque ferox illas agitabat in arma Podarces"
            },
            {
                "verse": "Phylacidae Iphicli soboles clarissima bello,"
            },
            {
                "verse": "Et frater magni fuerat qui Protesilai"
            },
            {
                "verse": "Surgentique aetate minor: sed fortior ingens"
            },
            {
                "verse": "Protesilaus erat; tamen hoc se rege tuentur"
            },
            {
                "verse": "Aemoniae turbae, nec iam ductoris egebant."
            },
            {
                "verse": "Is quadraginta diffudit vela per aequor."
            },
            {
                "verse": "Mox aderat quicumque Pheras, Boebeida circum,"
            },
            {
                "verse": "Qui Boebem, et Glaphyras, pulchramque habitabat Iolcon:"
            },
            {
                "verse": "Hos undena levi committens lintea vento"
            },
            {
                "verse": "Admeti Eumelus soboles in proelia traxit;"
            },
            {
                "verse": "Filia quem Peliae, nitido celeberrima vultu,"
            },
            {
                "verse": "Edidit Alcestis dias in luminis oras."
            },
            {
                "verse": "Tum quos Thaumaciae, quos et Methona ciebat,"
            },
            {
                "verse": "Quos Meliboea dedit, quosque aspera misit Olizon;"
            },
            {
                "verse": "His doctus celeres arcu intendisse sagittas"
            },
            {
                "verse": "Castra Philoctetes suasit, qui navibus undas"
            },
            {
                "verse": "Versabat septem, iuvenes at singula habebat"
            },
            {
                "verse": "Quinquaginta gravi miscentes bella pharetra."
            },
            {
                "verse": "Illum autem duros tolerantem corde dolores"
            },
            {
                "verse": "Nunc bona Lemnos habet: gelidi nam vulnere laesum"
            },
            {
                "verse": "Serpentis iuvenem populus dimisit Achivum:"
            },
            {
                "verse": "Sed cito magnanimum revocabunt agmina regem."
            },
            {
                "verse": "Non tamen hae valido carebant principe turmae,"
            },
            {
                "verse": "Namque Medon nothus insigni generatus Oileo"
            },
            {
                "verse": "Aptabat Marti, peperit quem candida Rhene."
            },
            {
                "verse": "Quos dedit hinc Tricce, quosque aspera misit Ithome,"
            },
            {
                "verse": "Venit et Eurythi Oechaliam quicumque reliquit:"
            },
            {
                "verse": "Hos medici armarunt Podalirius atque Machaon,"
            },
            {
                "verse": "Quos genuit Phoebo nymphaque Coronide natus."
            },
            {
                "verse": "Tum subiere viri quos fons Hyperea tenebat,"
            },
            {
                "verse": "Et quos Orchomenus, Titani quos culmina celsi,"
            },
            {
                "verse": "Qui rura Asterii valido suspendit aratro:"
            },
            {
                "verse": "Hos bonus Eurypylus, praeclaro Evenore cretus,"
            },
            {
                "verse": "Cum bis vicenis trabibus raptavit in arma."
            },
            {
                "verse": "Mox qui Gyrtonem, Argissamque, Orthemque colebat,"
            },
            {
                "verse": "Quique reliquerunt Elonam et Olossona canam,"
            },
            {
                "verse": "His animum incendit bellum cupiens Polyoetes,"
            },
            {
                "verse": "Pirithoi soboles quem Iupiter ipse creavit:"
            },
            {
                "verse": "Verum hunc Pirithoo pulchra edidit Hppodamia,"
            },
            {
                "verse": "Tempore quo rapidos devicit marte bimembres"
            },
            {
                "verse": "Et penes Aethycios pyliis detrusit ab arvis."
            },
            {
                "verse": "Illi autem socius fortis Geleonteus ibat,"
            },
            {
                "verse": "Caenidae magni proles divina Coroni."
            },
            {
                "verse": "Hi quadraginta versarunt navibus undas."
            },
            {
                "verse": "Et bis undenas duxit per coerula puppes"
            },
            {
                "verse": "Ex Cypho Guneus, Enienes atque Peraebos"
            },
            {
                "verse": "In martem exagitans, qui Dodonamque colebant,"
            },
            {
                "verse": "Et quorum Imertus lambit titaresius arva;"
            },
            {
                "verse": "Qui nitidas mittit Peneo argenteus undas"
            },
            {
                "verse": "Nec se confundit fluvio, sed vertice summo"
            },
            {
                "verse": "Innatat, et liquidum currens imitatur olivum;"
            },
            {
                "verse": "Nam caput a stygiae protraxit fonte paludis."
            },
            {
                "verse": "Magnetas duxit Prothous Tenthredone cretus,"
            },
            {
                "verse": "Peneum quicumque bibit, qui Pelion altis"
            },
            {
                "verse": "Frondibus umbrosum duro versabat aratro:"
            },
            {
                "verse": "Et quadragenis sulcavit coerula proris."
            },
            {
                "verse": "Hi Danaum reges Troiam petiere ducesque."
            },
            {
                "verse": "Sed virtute prior qui fulsit, Musa, referre"
            },
            {
                "verse": "Incipe tu nobis et equos memorare fugaces."
            },
            {
                "verse": "Cornipedes inter longe venere supremae"
            },
            {
                "verse": "Quas pheretiades Eumelus agebat in arma,"
            },
            {
                "verse": "Alitibus curso similes, paribusque tegentes"
            },
            {
                "verse": "Ardua colla iubis aequali aetate decoras,"
            },
            {
                "verse": "Et plano insignes tergo; quas flavus Apollo"
            },
            {
                "verse": "Pieriis olim pastor nutrivit in arvis;"
            },
            {
                "verse": "Ambas femino sexu atque in bella paratas."
            },
            {
                "verse": "Sed Danaum longe primus telamonius Aiax"
            },
            {
                "verse": "Emicuit, rapida Aeacides dum fluctuat ira."
            },
            {
                "verse": "Ille etenim cunctos valido superabat Achivos"
            },
            {
                "verse": "Robore, et insignes rapiebat in arma iugales:"
            },
            {
                "verse": "Sed nunc, Atridae iratus, tentoria circum"
            },
            {
                "verse": "Stat ferus. Undisono populus se litore duris"
            },
            {
                "verse": "Exercet iaculis, et condit in aethera discos,"
            },
            {
                "verse": "Spiculaque intorquet prope currus; inde volucres"
            },
            {
                "verse": "Cornipedes loton carpunt apiumque palustre,"
            },
            {
                "verse": "Et cohibent celeres tentoria magna quadrigas:"
            },
            {
                "verse": "Illi in bella ducem cupiunt, perque agmina Graium"
            },
            {
                "verse": "Nunc huc nunc illuc tendunt, nec proelia miscent."
            },
            {
                "verse": "Ast alii properant, veluti si terra micanti"
            },
            {
                "verse": "Igne ruat, pulsuque pedum sonat incita tellus."
            },
            {
                "verse": "Ut cum terribili ferit altus fulmine celsam"
            },
            {
                "verse": "Iupiter Inarimem, quae lecto est clara Typhoei,"
            },
            {
                "verse": "Sic pedibus Danaum tellus concussa sonabat;"
            },
            {
                "verse": "Et rapido campi secuerunt aequora passu."
            },
            {
                "verse": "Tum volucrem coelo misit Saturnius Irim"
            },
            {
                "verse": "Iliacum ad populum, moestissima dicta ferentem."
            },
            {
                "verse": "Illi autem cuncti Priami intra limina regis"
            },
            {
                "verse": "Constiterant, atque in medium consulta ferebant."
            },
            {
                "verse": "Hic Iris placido sermonem protulit ore;"
            },
            {
                "verse": "Effinxitque sonum priamei diva Politae,"
            },
            {
                "verse": "Qui stabat pedibus fidens speculator in alto"
            },
            {
                "verse": "Tunc Aesyetae tumulo, dum castra reliquant"
            },
            {
                "verse": "Argolici aeratasque acies in Pergama cogant."
            },
            {
                "verse": "Huius habens vocem, roseo sic ore locuta est:"
            },
            {
                "verse": "Usque tibi, senior, verborum est copia menti"
            },
            {
                "verse": "Ut cum pace vires; sed nunc ingentia surgunt"
            },
            {
                "verse": "Bella tibi: certe rapidi certamina Martis"
            },
            {
                "verse": "Multa ego iam petii, nec tanti visere turmas"
            },
            {
                "verse": "Contigerat populi; longo namque ordine campis,"
            },
            {
                "verse": "Arboreas frondes numerumque imitantur arenae."
            },
            {
                "verse": "Iamque petent bello surgentia moenia Troiae."
            },
            {
                "verse": "Tu vero ante alios, Hector, mea perfice dicta."
            },
            {
                "verse": "Adsunt auxilia excelsis in moenibus urbis"
            },
            {
                "verse": "Plurima, sed cunctis diversa est lingua maniplis:"
            },
            {
                "verse": "Quisque suos igitur populos convertat in arma,"
            },
            {
                "verse": "Et reges aptent socias in bella cohortes."
            },
            {
                "verse": "Dixerat. Ille deae surgens tum iussa facessit;"
            },
            {
                "verse": "Concilium solvit, populumque impellit ad arma."
            },
            {
                "verse": "Panduntur portae; ruit inflammata iuventus"
            },
            {
                "verse": "Effera Teucrorum, magno surgente tumultu."
            },
            {
                "verse": "Est in conspectu, qua latum maxima Troia"
            },
            {
                "verse": "Explicuit campum, celsas porrecta sub auras"
            },
            {
                "verse": "Alta columna caput; Batieam nomine dicunt"
            },
            {
                "verse": "Mortales, superi velocis busta Myrinae:"
            },
            {
                "verse": "Hic sese auxilia et pubes troiana diremit."
            },
            {
                "verse": "Teucrorumque acies, cristata casside tectus,"
            },
            {
                "verse": "Priamides Hector duxit: radiantia cunctis"
            },
            {
                "verse": "Tegmina cingebant humeros hastaeque micabant."
            },
            {
                "verse": "Verum Dardanios Anchisae maxima proles"
            },
            {
                "verse": "Aeneas acuit bello, quem candida luci"
            },
            {
                "verse": "Edidit alma Venus nemorosae in vallibus Idae:"
            },
            {
                "verse": "Atque aderant illi comites Antenore nati"
            },
            {
                "verse": "Archilochusque Acamasque, ardentis fulmina belli."
            },
            {
                "verse": "Inde subibat ovans laetam quicumque Zeleam"
            },
            {
                "verse": "Incoluit populus celsae in radicibus Idae,"
            },
            {
                "verse": "Aesepique bibit latices: hos traxit in arma"
            },
            {
                "verse": "Egregia fulgens virtute, Lycaone cretus,"
            },
            {
                "verse": "Pandarus; huic arcum donavit Cynthius ipse."
            },
            {
                "verse": "Quique Adresteam populumque colebat Apaesi,"
            },
            {
                "verse": "Quos Pityea dedit, Tereaeque ardua celsae"
            },
            {
                "verse": "Culmina, duxerunt Adrastus et Amphius illos;"
            },
            {
                "verse": "Lineus huic thorax armatum pectus obibat:"
            },
            {
                "verse": "Atque utrumque Merops genuit percosius, alto"
            },
            {
                "verse": "Maximus augurio, nec prolem in bella sinebat"
            },
            {
                "verse": "Tendere; sed nati genitoris cedere dictis"
            },
            {
                "verse": "Contempsere sui, miserandaque fata petebant."
            },
            {
                "verse": "Tum quos Percote effudit, quos moenia Practi,"
            },
            {
                "verse": "Sestos, Abydeique sinus, quos misit Arisbe;"
            },
            {
                "verse": "Hos duro hyrtacides bello dedit Asius ingens,"
            },
            {
                "verse": "Asius hyrtacides, cuius nutrivit Arisbe"
            },
            {
                "verse": "Cornipedes validos ad flumina Selleentis."
            },
            {
                "verse": "Egit et Hippothous fortes in bella Pelasgos,"
            },
            {
                "verse": "Quos habuit Larissa ferax; hos Marte Pylaeus"
            },
            {
                "verse": "Hippothousque valens in proelia dura coegit,"
            },
            {
                "verse": "Teutamides claro genuit quos sanguine Lethus."
            },
            {
                "verse": "Threicios Acamas et Pirous egit in hostes,"
            },
            {
                "verse": "Quos hellespontus rapida compescuit unda."
            },
            {
                "verse": "Hinc Ciconum populos Euphemus in arma ciebat,"
            },
            {
                "verse": "Quem ceades tulerat vitae Troezenus in oras."
            },
            {
                "verse": "Inde pharetratos Pyraechmes Paeonas egit,"
            },
            {
                "verse": "Quos dederat nitidis amydonius Axius undis,"
            },
            {
                "verse": "Axius egregio perfundens flumine terram."
            },
            {
                "verse": "Paphlagonum ductor ruit inde Pylaemenes ingens"
            },
            {
                "verse": "Ex Enetis, genus est mulis silvestribus unde;"
            },
            {
                "verse": "Adiunxitque acies quas Sesamus, atque Cythorus,"
            },
            {
                "verse": "Et quas Parthenius misit liquidissimus amnis,"
            },
            {
                "verse": "Quas Cromna Aegialusque habuit, celsique Erithini."
            },
            {
                "verse": "Quem prope, Alizonum populos in bella ciebant,"
            },
            {
                "verse": "Ex Alybes tectis, Odiusque et Epistrophus acer,"
            },
            {
                "verse": "Cuius inest foetis argenti copia terris."
            },
            {
                "verse": "Protinus inde Chromis Mysos ducebat aruspex;"
            },
            {
                "verse": "At non thessalicae medicari cuspidis ictum"
            },
            {
                "verse": "Augurio valuit, namque illum stravit Achilles"
            },
            {
                "verse": "Cum flavium rubro maculavit sanguine Troum."
            },
            {
                "verse": "Sed Phrygas Ascanius Phorcysque in proelia traxit,"
            },
            {
                "verse": "Tunc ex Ascania cupidos incendere martem."
            },
            {
                "verse": "Antiphus et Mesthles mox inde, Pylaemene creti,"
            },
            {
                "verse": "Quos peperit Gygaea palus, praeclara movebant"
            },
            {
                "verse": "Agmina Maeonios Tmoli sub culmine natos."
            },
            {
                "verse": "Tum Cares duxit validus certamine Nastes;"
            },
            {
                "verse": "Qui Miletum habuit, Phthiri qui culmina celsi,"
            },
            {
                "verse": "Quos Mycalae caput et Maeandri miserat unda;"
            },
            {
                "verse": "Illos Amphimachusque, Nomionis inclyta proles,"
            },
            {
                "verse": "Qui fulgens auro lascivae more puellae"
            },
            {
                "verse": "Castra adiit demens, neque enim propellere mortem"
            },
            {
                "verse": "Aurati potuere sinus, cum magnus Achilles"
            },
            {
                "verse": "In fluvio stravit pugnantem atque abstulit aurum."
            },
            {
                "verse": "Sarpedon rapuit Lycios et Glaucus in arma,"
            },
            {
                "verse": "Tum procul a Lycia et velocis gurgite Xanthi."
            }
        ],
        []
    ]
}