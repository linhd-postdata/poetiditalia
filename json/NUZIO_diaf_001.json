{
    "author": "Nuzio",
    "title": "Diaffonus",
    "url": "http://www.poetiditalia.it/texts/NUZIO|diaf|001",
    "text": [
        [
            {
                "verse": "Incipit Diaffonus magistri Iohannis qui postea dictus est de Virgilio nec non et cuiusdam ser Nutii marchiani.Prima missiva quae fuit magistri Iohannis sic incipit"
            },
            {
                "verse": "Nutius hos sumat versus mandante Iohanne."
            },
            {
                "verse": "Sicut aquosus olor, qui dissociatus in undis"
            },
            {
                "verse": "Permanet, obmutit, alium si spectet olorem"
            },
            {
                "verse": "Gaudia voce sonat, lymphasque reverberat alis,"
            },
            {
                "verse": "Et comitem versus festinat triplice motu:"
            },
            {
                "verse": "Currit, nat, volitat, pede, toto corpore, pennis;"
            },
            {
                "verse": "Sic ego non solus, set qui deiectus ab alto"
            },
            {
                "verse": "Agmine eram vatum, melius cessare putabam;"
            },
            {
                "verse": "Sed postquam vidi te blanda fronte petentem"
            },
            {
                "verse": "Me comitem, sodes, effudi gaudia voce,"
            },
            {
                "verse": "Carminaque haec scripsi; tibi tota mente cucurri,"
            },
            {
                "verse": "Set meo dricte modo: nec nando nec volitando:"
            },
            {
                "verse": "Nare quidem possum; set tendit ad alta volatus."
            },
            {
                "verse": "At si digneris mandare quod ardua quaeram"
            },
            {
                "verse": "Vel quod in ima cadam, committam cetera fatis."
            },
            {
                "verse": "Est michi parendi maior quam posse voluntas."
            },
            {
                "verse": "Primus olor cecinit; debet drensare secundus."
            }
        ],
        [
            {
                "verse": "Secunda remissiva ser Nutii sic dicit"
            },
            {
                "verse": "Nutii ista petenti tradatur charta Iohanni."
            },
            {
                "verse": "Concordi modulo didicit citharam citharedus"
            },
            {
                "verse": "Voce sonare suam subtili, cantica mira"
            },
            {
                "verse": "Fundere, mellifluo pro pota vere fluento;"
            },
            {
                "verse": "De cuius magni gustasse Helicone videtur"
            },
            {
                "verse": "Vates; obstupeo, qua stillet vena profunda,"
            },
            {
                "verse": "Et qua parte maris cecinit syrena suavis."
            },
            {
                "verse": "Dumque palude tuus olor ille maneret aquosus"
            },
            {
                "verse": "Consotium crevit siccum per devia campi;"
            },
            {
                "verse": "Quem mirans avidum sitibundum quemque procella"
            },
            {
                "verse": "Dulcisono rostro clamans produxit in undas."
            },
            {
                "verse": "Piscicolam pavit et pisce refecit eundem."
            },
            {
                "verse": "Metra petita tua scripsit prudentia gratis"
            },
            {
                "verse": "Quae delectarunt animum gliscentis amici."
            },
            {
                "verse": "Surgitur ad grates praesenti gramate dandas;"
            },
            {
                "verse": "Set precor ut rursus facias cantare viellam,"
            },
            {
                "verse": "Silibet omnino quo nervo vis digitato."
            },
            {
                "verse": "Ars ex arte capit robur: dilectio crescit:"
            },
            {
                "verse": "Tunc dicam vatem, venerabor teque magistrum."
            },
            {
                "verse": "Doctrinale tuum si vis, dilecte Iohannes,"
            },
            {
                "verse": "Ante per exemplum vel si quid, dirige, quaeso."
            },
            {
                "verse": "Si responsivam nimium dilatio torpens"
            },
            {
                "verse": "Detinuit, parcas, quoniam superesse nequivi."
            },
            {
                "verse": "Ista licet tetra sint carpas dissona metra,"
            },
            {
                "verse": "De crossa pasta crossoque lignamine facta."
            }
        ],
        [
            {
                "verse": "Tertia remissiva magistri Iohannis eidem ser Nutio marchiano imparibus modulis sic incipit"
            },
            {
                "verse": "Imparibus modulis pedibus tibi sume novellas,"
            },
            {
                "verse": "Parvula quos, Nuti, charta nigrata refert."
            },
            {
                "verse": "Iussisti nostram rusus resonare viellam"
            },
            {
                "verse": "Contentus nervo quem digitare velim;"
            },
            {
                "verse": "Illa quidem tenero nimium concordat amori;"
            },
            {
                "verse": "Hoc est cur cantem carmen amoris ego."
            },
            {
                "verse": "Vel quia, cum fuerit permissa licentia nobis,"
            },
            {
                "verse": "Labor ut Anteus viribus auctus humi;"
            },
            {
                "verse": "Vel quia materiam, de qua plus tangitur auctor,"
            },
            {
                "verse": "Si celare velit ora coacta sonant."
            },
            {
                "verse": "Nuper amore cremor, quadam faciente puella:"
            },
            {
                "verse": "Nolo tibi lateant hora, locusque modus."
            },
            {
                "verse": "Festa dies fuerat sancto celebrata Iohanni"
            },
            {
                "verse": "Baptistae; supplex limina sacra peto;"
            },
            {
                "verse": "Et dominae veniunt; iuvenes, vaga turba, secuntur"
            },
            {
                "verse": "\u00e2\u0080\u0093 Bononiae sanctis plus celebratur Amor. \u00e2\u0080\u0093"
            },
            {
                "verse": "Ingredior templum varia de gente repletum;"
            },
            {
                "verse": "Intus et exterius pervolitabat Amor."
            },
            {
                "verse": "Offero denarium, post hinc altaria linquens"
            },
            {
                "verse": "In pratum redeo lumina quaque ferens."
            },
            {
                "verse": "Hic glomerata cohors dominarum ex parte sedebat:"
            },
            {
                "verse": "Haereo quae Veneri sit magis apta notans."
            },
            {
                "verse": "Una puella vagos in me convertit ocellos:"
            },
            {
                "verse": "Illico flammavit me face saevus Amor."
            },
            {
                "verse": "Dumque morarer ibi, dominae coepere choream"
            },
            {
                "verse": "In qua se iuvenes inseruere mares,"
            },
            {
                "verse": "E quibus ignifero quidam conflatus Amore"
            },
            {
                "verse": "Talia de querulo protulit ore canens:"
            },
            {
                "verse": "Ornatae Iuveni, quae me sine iure peremptat,"
            },
            {
                "verse": "Murmure multorum funde, Cupido, preces."
            },
            {
                "verse": "Iste recantus erat, resonis quem vocibus omnes"
            },
            {
                "verse": "Disiunctis manibus et pede stante canunt."
            },
            {
                "verse": "Ornatae Iuveni, quae me sine iure peremptat,"
            },
            {
                "verse": "Murmure multorum funde, Cupido, preces."
            },
            {
                "verse": "O Amor, haec illi mea dans suspiria coram,"
            },
            {
                "verse": "Ante necem clamens: ah miserere viri."
            },
            {
                "verse": "Nam de martyrio si sit compassio nostro"
            },
            {
                "verse": "Post, tuus hortatus totus inanis erit."
            },
            {
                "verse": "Ergo age ne iusti, dum vivo, causa laboret;"
            },
            {
                "verse": "Namque insons morerer gentis ab ore levis."
            },
            {
                "verse": "Tunc simul adiuncti digitos vocemque sequentes"
            },
            {
                "verse": "Et pede mutato, cantica prima canunt:"
            },
            {
                "verse": "Ornatae Iuveni, quae me sine iure peremptat,"
            },
            {
                "verse": "Murmure multorum funde, Cupido, preces."
            },
            {
                "verse": "Rusus amans: Amor, o vix me tueare repente."
            },
            {
                "verse": "Iam tibi monstrabo vulnera dira necis,"
            },
            {
                "verse": "Per quae si moriar leto culpabere nostro,"
            },
            {
                "verse": "Cum michi tu possis addere solus opem."
            },
            {
                "verse": "Ergo age, pene potes finem spectare cruentum:"
            },
            {
                "verse": "Heu insons morior gentis ab ore nigrae."
            },
            {
                "verse": "Dicta prius recinunt paribus de vocibus omnes"
            },
            {
                "verse": "Voce sequente manus et comitante pedes:"
            },
            {
                "verse": "Ornatae Iuveni, quae me sine iure peremptat,"
            },
            {
                "verse": "Murmure multorum funde, Cupido, preces."
            },
            {
                "verse": "Heus Amor! Aequus herus servo non deficit unquam"
            },
            {
                "verse": "Quando de venia vel pietate rogat;"
            },
            {
                "verse": "Non solum famulo vitam non liberat ille,"
            },
            {
                "verse": "Sed domino crescit inde cupitus honor."
            },
            {
                "verse": "Ergo age ne moriar per quos infamia nostra est:"
            },
            {
                "verse": "Funeris expleti nil piguisse valet."
            },
            {
                "verse": "Et Dominae et modulator amans cecinere recantum;"
            },
            {
                "verse": "Carmine completo rupta chorea fuit."
            },
            {
                "verse": "Ast ego qui fueram percaptus amore puellae"
            },
            {
                "verse": "Omnia signabam, quae faciebat ea."
            },
            {
                "verse": "Qualiter illa latus et brachia lenta movebat,"
            },
            {
                "verse": "Quales de tenero concinit ore sonos."
            },
            {
                "verse": "Set satis insignem fuerat spectare puellam,"
            },
            {
                "verse": "Praeter lascivis lumina ferre iocis."
            },
            {
                "verse": "Tunc michi totius Veneris occurrit imago:"
            },
            {
                "verse": "Qualia sint labiis oscula danda suis,"
            },
            {
                "verse": "Qualiter a nudis esset stringenda lacertis,"
            },
            {
                "verse": "Qualiter a laeva colla tenenda manu;"
            },
            {
                "verse": "Qualiter in lecto sese resupina vovetur,"
            },
            {
                "verse": "Qualiter in medio luderet illa thoro."
            },
            {
                "verse": "Uror et interno liquefiunt ore medullae,"
            },
            {
                "verse": "Liquor more nivis sole vel igne picis."
            },
            {
                "verse": "Nec contentus Amor quod me combusserit igne,"
            },
            {
                "verse": "Exuit e pharetris spicula multa suis."
            },
            {
                "verse": "Eligit ex illis quod cernit acutius unum,"
            },
            {
                "verse": "Imposuitque archu sicque tetendit eum;"
            },
            {
                "verse": "Impulit et nostrum penetravit arundine pectus."
            },
            {
                "verse": "Hey mi clam dixi: Vulnera corde gero."
            },
            {
                "verse": "Saeve puer Veneris, quid me transfigis et uris?"
            },
            {
                "verse": "Nonne tuus fueram semper amicus ego?"
            },
            {
                "verse": "Numquid amicitiae das praemia talia nobis?"
            },
            {
                "verse": "Altera te potius munera danda rogo."
            },
            {
                "verse": "Scilicet hos demas saltem michi morte dolores,"
            },
            {
                "verse": "Vel tribuas famulo vota cupita tuo,"
            },
            {
                "verse": "Quamvis virgo fores nec amoris senseris ignes"
            },
            {
                "verse": "Et nichil offuerint arcus et arma tibi."
            },
            {
                "verse": "O non festa tua petissem, sancte Iohannes!"
            },
            {
                "verse": "Sanus eram, redii saucius inde domum."
            },
            {
                "verse": "His ita cantatis, est nostra viella reposta."
            },
            {
                "verse": "Tu modulare tua num tibi parcat Amor."
            }
        ],
        [
            {
                "verse": "Quarta remissiva ser Nutii eidem Magistro Iohanni. sic incipit"
            },
            {
                "verse": "Eloquio nitens capiat si metra Iohannes"
            },
            {
                "verse": "Quae sibi transmittit Nutius ipse suus."
            },
            {
                "verse": "Suscipe, ne sileam, tibi quam transmitto salutem,"
            },
            {
                "verse": "Et quae rescribo metra resume mea."
            },
            {
                "verse": "Auribus in propriis sua cantica fudit amoris"
            },
            {
                "verse": "Oblectans animum vestra viella meum;"
            },
            {
                "verse": "Sed dicam violam potius, de fronde creatam"
            },
            {
                "verse": "Florigeri veris flabilitate sua,"
            },
            {
                "verse": "Quam digitis avidis astrinxi naribus actam,"
            },
            {
                "verse": "Ore salutifero basia cuique dedi."
            },
            {
                "verse": "Dicebam: Quando flos hic aspirat odore!"
            },
            {
                "verse": "Illum quae legit sit benedicta manus."
            },
            {
                "verse": "Illa quidem cantus, haec autem mittit odorem."
            },
            {
                "verse": "Arridet tener his et puerilis Amor."
            },
            {
                "verse": "Et gavisa satis tanto dulcore repleta"
            },
            {
                "verse": "Carmine sub tali nostra recantat avis."
            },
            {
                "verse": "Et locus et motus iocus et res atque chorea"
            },
            {
                "verse": "Et cantus placuit et tua musa michi."
            },
            {
                "verse": "Si capiunt Lamiae quid mirum bononienses"
            },
            {
                "verse": "Te? Quem non caperent actibus atque iocis?"
            },
            {
                "verse": "In sacris cellis sanctos caperent eremitas,"
            },
            {
                "verse": "Fratres in normis ordinibusque sacris!"
            },
            {
                "verse": "Non for funiclis caperent Veneris, set amore:"
            },
            {
                "verse": "Non gladio penetrent, ritibus imo vagis."
            },
            {
                "verse": "Castus Aristotelis non Guido pudicus earum"
            },
            {
                "verse": "Sciret amore nimis se clypeare quidem."
            },
            {
                "verse": "Illarum, sodes, dic qui vitaret amorem?"
            },
            {
                "verse": "Nemo, ni reliquis ut michi fecit, agat."
            },
            {
                "verse": "O deus, o festiva dies, o sancte Iohannes!"
            },
            {
                "verse": "Cessisses famulo talia dona tuo."
            },
            {
                "verse": "O vernum, o pratum felix, o grata chorea!"
            },
            {
                "verse": "Praesto fuissem tunc talibus ipse locis,"
            },
            {
                "verse": "Et magis ornatae digitum digito tetigissem,"
            },
            {
                "verse": "Et labiis utinam, dico labella meis"
            },
            {
                "verse": "Suxissemque gulam et mammas et cetera... Noli,"
            },
            {
                "verse": "Eya, Vannuti, turpia verba loqui!"
            },
            {
                "verse": "Esse libenter ego vellem servitor Amoris,"
            },
            {
                "verse": "Offerre et statuae munera nostra suae."
            },
            {
                "verse": "Set tamen hoc pacto: quod tellum ponat et arma,"
            },
            {
                "verse": "Ne faciat sicut hactenus ipse michi."
            },
            {
                "verse": "Anno praeterito vestigia dum celebrarem"
            },
            {
                "verse": "Eius, me studuit tradere velle neci."
            },
            {
                "verse": "Nam pedibus falconis equum residens sine freno,"
            },
            {
                "verse": "Me fuit aggressus fronte superbus Amor:"
            },
            {
                "verse": "Sollicitus, timidus, ferus et iaculo super instans,"
            },
            {
                "verse": "Austerus contra me veniebat atrox."
            },
            {
                "verse": "Verba silens, nudus, privato lumine surda"
            },
            {
                "verse": "Aure [...]"
            },
            {
                "verse": "Mille subire iubens me mortes milleque poenas"
            },
            {
                "verse": "Optabat finem velle videre meam."
            },
            {
                "verse": "Clamavi magna tunc voce: Occidere noli"
            },
            {
                "verse": "Me; famuli noli cor penetrare tui."
            },
            {
                "verse": "O pretiose puer dicebam dulcis amice,"
            },
            {
                "verse": "Audi tantillum me, rogo, dulcis Amor."
            },
            {
                "verse": "Aram visebam reverens, holocausta dicabam;"
            },
            {
                "verse": "Post Numen coeli te venerabar ego."
            },
            {
                "verse": "Obsequio iugi placui pro viribus ipse:"
            },
            {
                "verse": "Subposui totum corpus et ossa tibi."
            },
            {
                "verse": "Si sum devotus, purus, si fidus amicus,"
            },
            {
                "verse": "Cur ego venas vis resecare meas?"
            },
            {
                "verse": "Postulat hoc ratio? Dic, est retributio digna?"
            },
            {
                "verse": "Si bona, cur mala tu reddis, amice, michi?"
            },
            {
                "verse": "Cum cesset causa, cum iuris non patiatur"
            },
            {
                "verse": "Ordo, ne moriar te mediante modo."
            },
            {
                "verse": "Quaeso, remitte michi, me noli tradere morti;"
            },
            {
                "verse": "Morti ne tradas, quaeso, remitte michi."
            },
            {
                "verse": "O bone Christe pater, michi... mi succurre, tuere!"
            },
            {
                "verse": "Dic me perimat, mis... miserere cito."
            },
            {
                "verse": "Ast ego tantisper armis colludere gnavus"
            },
            {
                "verse": "Texi me clypeo sollicitante manu."
            },
            {
                "verse": "Pene meam potui vitam defendere; cavi"
            },
            {
                "verse": "Ex quo post ipso cautus ubique michi."
            },
            {
                "verse": "Qui sua colla iugo submittit Amoris, amati"
            },
            {
                "verse": "Hamis hamatur concutiturque satis."
            },
            {
                "verse": "Ergo cave tibi quod non hameris Amore"
            },
            {
                "verse": "Sicut ego, tibi sit vita magistra mea."
            },
            {
                "verse": "At dabit ille tibi fortassis dona cupita;"
            },
            {
                "verse": "Ipso non habitu forte videbis eum;"
            },
            {
                "verse": "Audivi quoniam nuper mutasse figuram;"
            },
            {
                "verse": "Bononiae solitos deposuisse modos."
            },
            {
                "verse": "Si foret ut loquor hoc, mores mutasseque vultum,"
            },
            {
                "verse": "Et pacem mecum vellet habere, scias."
            },
            {
                "verse": "Arcanus postquam suus es, pro sode procura"
            },
            {
                "verse": "Discutias data sunt si sua bampna michi."
            },
            {
                "verse": "Me de velle suo certum tua pagina reddat,"
            },
            {
                "verse": "Pax vel guerra sibi si libet atque velit."
            },
            {
                "verse": "Qualiter in causa tuus et processus habetur,"
            },
            {
                "verse": "Scribas si victor credis et esse rei."
            },
            {
                "verse": "Musa diserta tua rimetur carmina nostra,"
            },
            {
                "verse": "Carmina rimetur Musa diserta tua."
            }
        ],
        [
            {
                "verse": "Quinta remissiva magistri Iohannis eidem ser Nutio."
            },
            {
                "verse": "Vir facunde, legas refero quod Epistula, Nuti,"
            },
            {
                "verse": "Nuntia sum missi carminis, ecce, tibi."
            },
            {
                "verse": "Sit tibi vera salus, Nuti, cupiente Iohanne,"
            },
            {
                "verse": "Et veniant votis consona cuncta tuis."
            },
            {
                "verse": "Quis michi concepti fuerit subcessus amoris"
            },
            {
                "verse": "Nonne sitis, igitur continuando canam."
            },
            {
                "verse": "Dimisso festo, repetivi saucius aedem:"
            },
            {
                "verse": "Hei michi quam visa est decolor illa dies!"
            },
            {
                "verse": "Non michi sumendae cereris, non cura lyaei."
            },
            {
                "verse": "Sol ruit, imposui languida membra thoro."
            },
            {
                "verse": "Ante tamen Venerem submissa voce rogavi:"
            },
            {
                "verse": "Alma Venus, qua nec sanctior ulla dea est,"
            },
            {
                "verse": "Nec te nobilior nec te fulgentior ulla,"
            },
            {
                "verse": "Nec quae plus humiles audiat ulla preces."
            },
            {
                "verse": "Mutasti statuam tu Pigmaleonis eburnam"
            },
            {
                "verse": "Unde frui molli corpore posset amans."
            },
            {
                "verse": "Non ego te statuam nec te convertere petram,"
            },
            {
                "verse": "Vertere set Dominae corda tenella rogo."
            },
            {
                "verse": "Tironis miserere tui, praecordia cuius"
            },
            {
                "verse": "Ille tuus telo fixit ephebus Amor."
            },
            {
                "verse": "Diva, sagittiferum pro me compellere natum,"
            },
            {
                "verse": "Hunc michi vel matris more favere iube."
            },
            {
                "verse": "Nec iussu frustra nec tu potiere rogatu."
            },
            {
                "verse": "Credidit ut quondam, nunc quoque credet Amor:"
            },
            {
                "verse": "Te suadente libens adiit Didona Cupido"
            },
            {
                "verse": "Et sibi commissum a matre peregit opus."
            },
            {
                "verse": "Ardens fac vadat ad heram; comburor ut igne"
            },
            {
                "verse": "Ipse suo, sic exardeat illa meo."
            },
            {
                "verse": "Inde cupidineas refovebam pectore curas,"
            },
            {
                "verse": "Stabat et ante oculos dicta chorea meos,"
            },
            {
                "verse": "Quos nimis insomnes retinebat imago puellae,"
            },
            {
                "verse": "Tunc placitura magis quam mihi visa die."
            },
            {
                "verse": "Nectebam vacuo iactans mea membra cubili"
            },
            {
                "verse": "(Plus feritatis habet tempore noctis Amor)."
            },
            {
                "verse": "Interea fessos irrepsit somnus ocellos:"
            },
            {
                "verse": "Taliaque in somnis visa fuere michi."
            },
            {
                "verse": "Colle tenus quodam viridaria pulchra videbam,"
            },
            {
                "verse": "Insita pene quibus quaelibet arbor erat."
            },
            {
                "verse": "Umbra locum condensa nimis faciebat amoenum;"
            },
            {
                "verse": "Nataque cum variis floribus herba virens."
            },
            {
                "verse": "Ros maris hic redolens folio crescebat acuto,"
            },
            {
                "verse": "Lata comas corylus granaque myrtus habens."
            },
            {
                "verse": "Levis bussus erat, pingendis apta tabellis:"
            },
            {
                "verse": "Arbute, non aberas roscida poma ferens."
            },
            {
                "verse": "Fictilis hic abies altum directa cacumen;"
            },
            {
                "verse": "Hispida iuniperus et tenerae tiliae."
            },
            {
                "verse": "Fraxinus astarum surgebat mater equestrum"
            },
            {
                "verse": "Et fagus de qua longior asta venit."
            },
            {
                "verse": "Et pirus et ficus et nux et punica malus,"
            },
            {
                "verse": "Et quae de misera Phyllide nomen habet."
            },
            {
                "verse": "Myrrha, socrus Veneris, formosi mater Adonis"
            },
            {
                "verse": "Et quacumque suus fecerat arbor, Amor."
            },
            {
                "verse": "Palma triumphatrix et pinus longa capillos:"
            },
            {
                "verse": "Forsitan hanc hominem credo fuisse prius."
            },
            {
                "verse": "Cedrus odora nitens et pandis apta carinis;"
            },
            {
                "verse": "Alnus et irsutis noxia cornus apris."
            },
            {
                "verse": "Tincta suos fetus de sanguine morus amantum,"
            },
            {
                "verse": "Multicolor prunus, quaeque politur acer."
            },
            {
                "verse": "Inde racemiferae texebant pulpita vites;"
            },
            {
                "verse": "Rivus erat, prope quem stabat amara salix."
            },
            {
                "verse": "Dant quoque repetens hederae velamina saxis,"
            },
            {
                "verse": "Ne qua parte loci posset abesse viror."
            },
            {
                "verse": "Vos quoque glandiferae, fueratis, quercus et ilex,"
            },
            {
                "verse": "Fertilis et pomis fulva, voleme, tuis."
            },
            {
                "verse": "Escule, sera parens, et male cydonia pallens;"
            },
            {
                "verse": "Et fueras vitae, persice, planta brevis."
            },
            {
                "verse": "Te quoque mobilium foliorum, popule, vidi,"
            },
            {
                "verse": "Teque gravem longis vitibus, ulme tenax."
            },
            {
                "verse": "Forsitan et plures, aliquas et abesse notavi:"
            },
            {
                "verse": "Credo quod illarum non sit amica Venus."
            },
            {
                "verse": "Non erat ex illis folii pallentis oliva,"
            },
            {
                "verse": "Et, dolui dicens, vatica laurus abest."
            },
            {
                "verse": "Sum memor, inter eas aberat funesta cupressus,"
            },
            {
                "verse": "Nec stygiam taxum noverat ille locus."
            },
            {
                "verse": "Si rear herbarum, si nomina tangere florum,"
            },
            {
                "verse": "Posse putem conchas enumerare maris."
            },
            {
                "verse": "Tempora mixta simul violas duxere rosasque,"
            },
            {
                "verse": "Candida cum rubris lilia mixta crocis:"
            },
            {
                "verse": "Anni temporibus deerat de quattuor unum:"
            },
            {
                "verse": "Nam tria conspexi; sola vacabat hiems."
            },
            {
                "verse": "Quaelibet arbor ibi flores fructusque legendos,"
            },
            {
                "verse": "Semina cum teneris floribus herba dabat."
            },
            {
                "verse": "Et Philomela dabat residens modulamina ramis;"
            },
            {
                "verse": "Psittacus arguto concinit ore loquens."
            },
            {
                "verse": "Laetus erat ramis cantare calandrius illis,"
            },
            {
                "verse": "Atque niger merolus punica rostra ferens;"
            },
            {
                "verse": "Tereus incestus canit et fera mater hirundo;"
            },
            {
                "verse": "Dat bicolor mico gutture pica sonos."
            },
            {
                "verse": "Decantabat ibi variato carmine turdus,"
            },
            {
                "verse": "Et nimium Veneri gratus aquosus olor."
            },
            {
                "verse": "Illic iocundo manabant murmure rivi."
            },
            {
                "verse": "Nescio sed credo quod paradisus erat."
            },
            {
                "verse": "Ingredior pavitans, si quis deus esset in illis:"
            },
            {
                "verse": "Conspicio: nullus tam cito visus erat."
            },
            {
                "verse": "Dumque pererrarem tuererque, sub arbore Myrrhae"
            },
            {
                "verse": "Fons erat et intro clarior unda mero,"
            },
            {
                "verse": "Quam neque stillarat Neptunus rector aquarum,"
            },
            {
                "verse": "Nec dedit e nebulis Iris aquosa cavis."
            },
            {
                "verse": "Rorida Naiadum lacrymis et odoriferarum"
            },
            {
                "verse": "Plantarum guttis nectaris unda fuit."
            },
            {
                "verse": "Forte Venus lacrymas fudit cum flerat Adonim,"
            },
            {
                "verse": "Forsan amatorum fons lacrymosus erat."
            },
            {
                "verse": "Hunc secus alma Venus et Amor ludebat in herbis;"
            },
            {
                "verse": "Splendebat geminis area tota deis."
            },
            {
                "verse": "Ille sinu matris niveas nunc tangere mammas,"
            },
            {
                "verse": "Nunc sua vult circum brachia ferre gulae;"
            },
            {
                "verse": "Illa suo puero colludens oscula figit,"
            },
            {
                "verse": "Et modo dat capiti florea serta suo."
            },
            {
                "verse": "Aurea vestis erat virides insuta smaragdos,"
            },
            {
                "verse": "Et radians gemmis alta corona deae;"
            },
            {
                "verse": "Set mage lascivi radiabant lumina vultus."
            },
            {
                "verse": "Quid mirum cupido si placuere Iovi?"
            },
            {
                "verse": "Ut Venerem agnovi (nec enim et dea notior ulla est)"
            },
            {
                "verse": "Sternor humi flexo poplite, iungo manus:"
            },
            {
                "verse": "Salve, sancta Venus, miserorum mater amantum."
            },
            {
                "verse": "Te precor heu! supplex, auxiliare michi:"
            },
            {
                "verse": "Vota tibi solvam, tibi me solvere debentur"
            },
            {
                "verse": "Donec erit nostri corporis aura capax."
            },
            {
                "verse": "Inquid voce pia: Iuvenis michi care, propinqua;"
            },
            {
                "verse": "Ne timeas: Ego sum; vulnera nulla feres."
            },
            {
                "verse": "Imo haec quae pateris (tua me querimonia tangit)"
            },
            {
                "verse": "Sanabo, solita teque medebor ope."
            },
            {
                "verse": "Nonne mei Aeneae Rutulis quae sumpserat arvis"
            },
            {
                "verse": "Sanavit subito vulnera nostra manus?"
            },
            {
                "verse": "Illius illa tuis etiam maiora fuerunt,"
            },
            {
                "verse": "Qui de sumenda coniuge bella dabat."
            },
            {
                "verse": "Percutit Aeneae corpus animumque sagitta;"
            },
            {
                "verse": "Tu solum cupida vulnera mente geris."
            },
            {
                "verse": "Conciliabo tibi natum per cuncta volantem,"
            },
            {
                "verse": "Et nostris precibus consociabo tuas."
            },
            {
                "verse": "Utque propinquabam timidus me diva prehendit,"
            },
            {
                "verse": "Et confidenti se prope iussa dedit."
            },
            {
                "verse": "Mirabar puerum presignem corpore, dicens:"
            },
            {
                "verse": "Pulchra parens pueri, pulcher et ipse puer."
            },
            {
                "verse": "Erugtat puero translucida serica mater:"
            },
            {
                "verse": "Nec penitus nudus, nec coopertus erat."
            },
            {
                "verse": "Aurea cesaries et ad instar capreolorum"
            },
            {
                "verse": "Crispa resultabat, nil operante manu."
            },
            {
                "verse": "Clara nimis pueri facies fulgebat et ultra"
            },
            {
                "verse": "Quam sol inspectis ingeminatus aquis;"
            },
            {
                "verse": "Sed de luminibus miracula magna gerebat:"
            },
            {
                "verse": "Nunc oculis Argus, nunc velut Orcus erat;"
            },
            {
                "verse": "Et nunc humanos oculos communis habebat,"
            },
            {
                "verse": "Nunc aquilae seu nunc nicticoracis avis:"
            },
            {
                "verse": "Nunc lippus, nunc paetus erat strabo, et modo luscus"
            },
            {
                "verse": "Et modo spectabat rectus, ut alter homo:"
            },
            {
                "verse": "Et nunc talpa velut visiva luce carebat,"
            },
            {
                "verse": "Lyncea nunc eius lux penetrabat humum."
            },
            {
                "verse": "Pavo cupidineas, ut ego, si viderit alas,"
            },
            {
                "verse": "Rarius extendet cauda superba rotam."
            },
            {
                "verse": "Arcus erat collo, lateri pendente pharetra;"
            },
            {
                "verse": "Hic michi per signa est ultima notus Amor."
            },
            {
                "verse": "His ubi cognovi, qui me penetrarat, Amorem,"
            },
            {
                "verse": "Et nemini vinci quod patienter habet,"
            },
            {
                "verse": "Numen adoravi, confirmans corpore toto,"
            },
            {
                "verse": "Complectens nudos osculor ore pedes,"
            },
            {
                "verse": "Qui lacrymis maduere meis, fundendo querelas;"
            },
            {
                "verse": "Movit et interius taliter ora dolor:"
            },
            {
                "verse": "Hostibus esto ferus, saltem miserator amicos."
            },
            {
                "verse": "Heu! Ego sum semper qui tua signa tuli."
            },
            {
                "verse": "Proh dolor! adverso non cepi vulnus ab hoste;"
            },
            {
                "verse": "A solo patior haec mala rege meo."
            },
            {
                "verse": "Nobilis es, facias de nobilitate leonis:"
            },
            {
                "verse": "Pugnat in elatis, parcit et ipse piis."
            },
            {
                "verse": "Qui tibi se obiciunt, pulsa pietate, ferito;"
            },
            {
                "verse": "Set qui subiciunt se tibi, parce, precor."
            },
            {
                "verse": "Non ego praetendo contra tua spicula plectam."
            },
            {
                "verse": "Ecce: paro gladiis pectora nuda tuis."
            },
            {
                "verse": "Hos potius perimas qui se defendere temptant,"
            },
            {
                "verse": "Ne, sibi cum parcis, se clypeasse ferant."
            },
            {
                "verse": "En ad te fugio cum me percusseris ipse;"
            },
            {
                "verse": "Me percussisti, me medicare potes."
            },
            {
                "verse": "Aeacides hosti tu... mederis amicam:"
            },
            {
                "verse": "Atque ita quod fecit demat utrumque malum."
            },
            {
                "verse": "Tu scis quod cupio, scis quod facis esse cupitum;"
            },
            {
                "verse": "Seu fac ne cupiam, sive cupita dato."
            },
            {
                "verse": "Sic ego; set voluit pro me Cytherea rogare"
            },
            {
                "verse": "Et dixit nato blandior ipsa parens:"
            },
            {
                "verse": "Nate, meum sceptrum, mea vis, mea gloria! solus"
            },
            {
                "verse": "Nate, potens homines et superare deos;"
            },
            {
                "verse": "Nate, tuae matris deceat pietate moveri;"
            },
            {
                "verse": "Istius ut nostras accipe, nate, preces."
            },
            {
                "verse": "Forsitan in terris non est michi carior ullus;"
            },
            {
                "verse": "Extollit Venerem nemo Iohanne magis."
            },
            {
                "verse": "Vaticuli miserere tui nostrumque sacrorum,"
            },
            {
                "verse": "Ipse suis de te vocibus alta canet."
            },
            {
                "verse": "Amplexare virum, tibi tota mente fidelem;"
            },
            {
                "verse": "Da tua constanti signa ferenda viro."
            },
            {
                "verse": "Vincat, et illa tuae veniat victoria laudi:"
            },
            {
                "verse": "Si vincet famulus, vicerit eius herus."
            },
            {
                "verse": "Vincere non posset nisi te mediante; sed ergo"
            },
            {
                "verse": "Allevies humeros, sit mora parva, precor."
            },
            {
                "verse": "Eius adi Dominam nocturno tempore, quando"
            },
            {
                "verse": "Pervigil in molli cogitat ipsa thoro;"
            },
            {
                "verse": "Huius ut ipse vides, set te prius indue formam,"
            },
            {
                "verse": "Omnia signa gerens, quae faciebat ei,"
            },
            {
                "verse": "Et gestus, quando ipsa prius se sensit amari;"
            },
            {
                "verse": "Et sic te geminis motibus offer ei,"
            },
            {
                "verse": "Atque medullosis tunc ossibus inice flammam,"
            },
            {
                "verse": "Vulneribus parcens ne moreretur amans."
            },
            {
                "verse": "Aliger exutis alis arcuque pharetris,"
            },
            {
                "verse": "Matris ad obsequium tam cito cepit iter;"
            },
            {
                "verse": "Ante tamen teneris ulnis me amplexus et inquid:"
            },
            {
                "verse": "Non ultra timeas. Est michi cura tui,"
            },
            {
                "verse": "Et semper fuerat: tamen experiebar amicum,"
            },
            {
                "verse": "Ad bona si scires et mala posse pati."
            },
            {
                "verse": "Est etiam modus iste meus: plagare, mederi."
            },
            {
                "verse": "Gaudia moestitiae, do mala mixta bonis."
            },
            {
                "verse": "Sunt qui lucra volunt nullo comitante labore,"
            },
            {
                "verse": "Nolunt poma nisi cortice nuda suo:"
            },
            {
                "verse": "Hos ego cum vidi, mihi nausea venit, et illos"
            },
            {
                "verse": "Indignor castris sub reperire meis."
            },
            {
                "verse": "Qui formidat apes non mandet dulcia mella:"
            },
            {
                "verse": "Causa relinquendae est spina timenda rosae."
            },
            {
                "verse": "Et quidam ignavi, qui se profitentur amantes"
            },
            {
                "verse": "Ut mea tela vident, dant sua terga fugae;"
            },
            {
                "verse": "Quos ego si vellem iussis compellere nostris"
            },
            {
                "verse": "Aut alis careo vel sua vana fuga est."
            },
            {
                "verse": "Rideo cum fugiunt. \u00e2\u0080\u0093 Fugite, io, non redituri:"
            },
            {
                "verse": "Non bene pro timidis regia nostra facit. \u00e2\u0080\u0093"
            },
            {
                "verse": "At tu cum fueris per me percussus et ustus,"
            },
            {
                "verse": "Non fugis, imo venis: quod petis ego dabo."
            },
            {
                "verse": "Et quidam fragiles clypeos iuvisse putarunt,"
            },
            {
                "verse": "Hos quia dimisi simplicitate sua."
            },
            {
                "verse": "Ignorant illi quam magna potentia nostra est,"
            },
            {
                "verse": "Ignorant illi, quid mea tela valent."
            },
            {
                "verse": "Arcifer arcifero michi quondam Phoebus Amori"
            },
            {
                "verse": "Insurgens, a me vulnera saeva tulit."
            },
            {
                "verse": "Quid sua scuta, meum vel quid suus arcus in arcum?"
            },
            {
                "verse": "Fixit apollineum nostra sagitta iecur."
            },
            {
                "verse": "Belliger a nobis Mars est compulsus amare,"
            },
            {
                "verse": "Nec sua quiverunt arma valere meis."
            },
            {
                "verse": "Serior hora foret si sic hominesque deosque"
            },
            {
                "verse": "Curarem victos enumerare meos."
            },
            {
                "verse": "Nec clamare iuvat contra mea numina Numen;"
            },
            {
                "verse": "Numinibus nostris numina nulla nocent."
            },
            {
                "verse": "Iupiter ipse pater nostra se lege gubernat,"
            },
            {
                "verse": "Subiacet imperio machina tota meo."
            },
            {
                "verse": "Haec tibi monstrarem viva ratione; sed ecce"
            },
            {
                "verse": "Me vocat obsequiis aptior hora meis."
            },
            {
                "verse": "Plurima spirabo mea facta in te licet absens."
            },
            {
                "verse": "Dixit et ex oculis vanuit ille meis."
            },
            {
                "verse": "Tunc Venus alma parens: Nunc, nunc est hora medendi,"
            },
            {
                "verse": "Et michi curandum detege vulnus ait."
            },
            {
                "verse": "Pectora detexi, quae sint pigmenta requirens:"
            },
            {
                "verse": "Nulla. Putas herbis, ememor, esse locum?"
            },
            {
                "verse": "Corpoream Aeneae plagam sanavimus herbis;"
            },
            {
                "verse": "Tu vero dixit vulnera mentis habes."
            },
            {
                "verse": "Non opus est herbis ad opacum vulnus amoris,"
            },
            {
                "verse": "Quod mea iam poterit tollere sola manus:"
            },
            {
                "verse": "Admotaque manu demulsit corda iecurque."
            },
            {
                "verse": "Excitor et dico num michi somnus erat:"
            },
            {
                "verse": "Etsi somnus erat, sensi cessare dolores."
            },
            {
                "verse": "Erigor et Veneri gratulor inde Deae."
            },
            {
                "verse": "Nola diurna sonat, signum de luce propinqua,"
            },
            {
                "verse": "Induor et properam deprecor esse diem."
            },
            {
                "verse": "Sancte Cupido, michi faveas et sancta Dione,"
            },
            {
                "verse": "Ne videar vane vos coluisse diu."
            },
            {
                "verse": "Nunc ceptis favere meis promissio vera"
            },
            {
                "verse": "Vestra sit et non sit visio vana mea."
            },
            {
                "verse": "Alba dies nituit tenebris, Titane, fugatis;"
            },
            {
                "verse": "Est michi nunc almus excipiendus amor."
            },
            {
                "verse": "Afferor ante meae spatiando tecta puellae:"
            },
            {
                "verse": "Atque his porticibus ante retroque vagor."
            },
            {
                "verse": "Limine marmoreo sociata sedebat herabus;"
            },
            {
                "verse": "Si comptae fuerant, comptior illa tamen."
            },
            {
                "verse": "Hanc inter reliquas sic perfulgere notavi"
            },
            {
                "verse": "Ut superat lunae sidera compta nitor."
            },
            {
                "verse": "Dumque satis fixos oculos spectando tenerem,"
            },
            {
                "verse": "Illa repercussit lumina nostra suis."
            },
            {
                "verse": "Risit et ex oculis fecit signacula quaedam,"
            },
            {
                "verse": "Quae michi non parvam visa dedere fidem."
            },
            {
                "verse": "Taliter illius consumpto tempore lucis,"
            },
            {
                "verse": "Altera lux oritur, non placitura minus."
            },
            {
                "verse": "Per Dominae vicum spatior de more procantum,"
            },
            {
                "verse": "Nunc ego, nunc sotius, verba sonora damus:"
            },
            {
                "verse": "Nunc eo, nunc redeo, requiei nescius inde,"
            },
            {
                "verse": "Nunc latet interius, nunc sedet illa foris."
            },
            {
                "verse": "Est ubi parva duas dirimunt confinia turres,"
            },
            {
                "verse": "Bononiae speculum, pulchra platea, forum."
            },
            {
                "verse": "Una forat bibulas erecto vertice nubes,"
            },
            {
                "verse": "Spectat in eoos altera flexa sinu."
            },
            {
                "verse": "Huc me duxit Amor qua nolo dicere causa:"
            },
            {
                "verse": "Ille puer nostros condocet ire pedes."
            },
            {
                "verse": "Venerat huc emptum teneros ancilla columbos"
            },
            {
                "verse": "Pro Domina nostra, pro pariterque sua."
            },
            {
                "verse": "Hanc ego praenoscens dulci sermone coegi"
            },
            {
                "verse": "Auscultare mei cordis amantis onus."
            },
            {
                "verse": "Non ego blanditias sum compilare suetus,"
            },
            {
                "verse": "Sed mea dictabat verba disertus Amor:"
            },
            {
                "verse": "Numina te salvent, nam tu salvare potes me,"
            },
            {
                "verse": "Vivere te possum teque volente mori:"
            },
            {
                "verse": "Tu retines clavim nostrae vitaeque necisque;"
            },
            {
                "verse": "Non caperes nostrae grandia lucra necis;"
            },
            {
                "verse": "Utilior tibi vivus ero. Dona michi vitam:"
            },
            {
                "verse": "Ad tua dum vivam iussa paratus ero."
            },
            {
                "verse": "Me tibi non celo penitus: nil te sine possum;"
            },
            {
                "verse": "Ergo eris arcani conscia sola mei."
            },
            {
                "verse": "Pro Domina morior; tu, fido, parce fatenti;"
            },
            {
                "verse": "Sola nocere michi meque iuvare potes."
            },
            {
                "verse": "Apta iuvare magis; nostros narrabis amores"
            },
            {
                "verse": "Ornatae et quaeres me ne perire velit."
            },
            {
                "verse": "Cetera non doceo; tua namque industria maior"
            },
            {
                "verse": "Addat ut optatum perficiatur opus."
            },
            {
                "verse": "Non ingratus ero suscepto munere tanto:"
            },
            {
                "verse": "Excipies meritis praemia magna tuis."
            },
            {
                "verse": "Rettulit in promptu: Tua dudum vulnera sensi,"
            },
            {
                "verse": "Et tibi, si vellem, sum rata posse satis."
            },
            {
                "verse": "Sed tibi cur meriti sumpturo oblivia nostri"
            },
            {
                "verse": "Serviat ingratis femina stulta meis?"
            },
            {
                "verse": "Me post servitium vidisse videbere nunquam."
            },
            {
                "verse": "Saepe mali faciunt quae nocuere bonis."
            },
            {
                "verse": "Tunc ego: Per, sodes, sanctissima numina iuro,"
            },
            {
                "verse": "Et per quod possim vivus adire domum,"
            },
            {
                "verse": "Et per quod Dominae furtus sumatur amatae,"
            },
            {
                "verse": "Non cadet ex animo gratia tanta meo."
            },
            {
                "verse": "Dic age quo facto aut dicto prodesse valerem;"
            },
            {
                "verse": "Si michi non credis experiare precor."
            },
            {
                "verse": "Heu michi! si meriti multos oblivia damnant,"
            },
            {
                "verse": "Crimina pravorum qua ratione luam?"
            },
            {
                "verse": "Tunc ea: Ne dubites, Domina potiere cupita."
            },
            {
                "verse": "Vade viam et curae cetera linque meae."
            },
            {
                "verse": "Si quid nosco tua est accensa cupidine dudum,"
            },
            {
                "verse": "Unde ego securo perfruar ore magis."
            },
            {
                "verse": "Dixerat, et rediit, Dominae responsa reportans"
            },
            {
                "verse": "Sat bona, plus actum quam semel illud iter,"
            },
            {
                "verse": "Nam media luna duravit, vera fatendo"
            },
            {
                "verse": "Cepit quindenam vel labor ille diem."
            },
            {
                "verse": "Set tandem laetas adduxit nuntia voces:"
            },
            {
                "verse": "Hac ait ad Dominam nocte venire para."
            },
            {
                "verse": "Nocte paratus ii, mucronem cinctus acutum."
            },
            {
                "verse": "Solus ego, nisi quod me sotiabat Amor."
            },
            {
                "verse": "Est securus Amor, nec eum damnato timoris,"
            },
            {
                "verse": "Qui facit ut sit homo nulla pericla timens;"
            },
            {
                "verse": "Et mage tutus eram quia nec custodia noctis"
            },
            {
                "verse": "Nec tibi pendebat gratia danda michi,"
            },
            {
                "verse": "Qualem forte soles sotiis de nocte repertis"
            },
            {
                "verse": "Quos sinis et tollis. Si qua dedisset Amor"
            },
            {
                "verse": "[...]"
            },
            {
                "verse": "Vel mihi latrantes si tacuere canes"
            },
            {
                "verse": "Vel quas tunc ageret regiones advena coniux,"
            },
            {
                "verse": "Sospes ii, blande sumque receptus ego."
            },
            {
                "verse": "Qualia felicis fuerint solatia noctis"
            },
            {
                "verse": "Praetereo; non sunt cuncta canenda palam."
            },
            {
                "verse": "Bononiae numerum possem numerare domorum"
            },
            {
                "verse": "Noctis ut illius gaudia sumpta mihi."
            },
            {
                "verse": "Nunc etiam ventis agitur mea cymba secundis,"
            },
            {
                "verse": "Quam melior Tiphy nauta gubernat Amor."
            },
            {
                "verse": "Favit Amor, vici; videar ne ingratus Amori"
            },
            {
                "verse": "Ecce cano, Nuti, cantica laudis ego:"
            },
            {
                "verse": "Vive triumphator coeli terraeque profundi,"
            },
            {
                "verse": "Cuius in arbitrio machina tota manet."
            },
            {
                "verse": "Te sine vix una mundus consisteret hora,"
            },
            {
                "verse": "Iret in horrendum natio moesta chaos."
            },
            {
                "verse": "Te sine sideream tererent elementa catenam,"
            },
            {
                "verse": "Successusque suos perderet omne genus."
            },
            {
                "verse": "Te sine, dulcis Amor, non esset amicus amico,"
            },
            {
                "verse": "Nec sotius sotio, nec sua sponsa viro."
            },
            {
                "verse": "Foedera cessarent, pietas et iura perirent"
            },
            {
                "verse": "Et quodcumque bonum, ni foret almus Amor."
            },
            {
                "verse": "Unde notatur Amor naturae triplicis idem:"
            },
            {
                "verse": "Mente deus, pennis angelus, ore puer."
            },
            {
                "verse": "Non ego dedignor Domino succumbere tanto;"
            },
            {
                "verse": "Glorior et Domini dico suave iugum."
            },
            {
                "verse": "Heus igitur, iuvenis, nostri dissuasor amoris,"
            },
            {
                "verse": "Peccasti et sceleris crederis esse reus."
            },
            {
                "verse": "Unius exemplum quia non concludit in omnes,"
            },
            {
                "verse": "Non igitur michi sit vita magistra tua."
            },
            {
                "verse": "Quem non tangit Amor, vel non est aptus Amori"
            },
            {
                "verse": "Vel non est aliter dignus Amoris homo."
            },
            {
                "verse": "Tangere te voluit set tu clypeatus abisti:"
            },
            {
                "verse": "Experiens dixit: Non facit iste michi."
            },
            {
                "verse": "Qui sapienter amant, nec Amor disperdit amantes;"
            },
            {
                "verse": "Qui stolide, digno funere perdit eos."
            },
            {
                "verse": "Pangere cum domino sub conditione volebas;"
            },
            {
                "verse": "Regnat et obsequiis non eget ille tuis."
            },
            {
                "verse": "Pacta sibi fieri faciant in lite potentes,"
            },
            {
                "verse": "Flagitet hic pacem quem mage guerra gravat."
            },
            {
                "verse": "Exilium pateris, nisi te peccasse fateris."
            },
            {
                "verse": "Cumque videbaris esse rebellis ei,"
            },
            {
                "verse": "Illius exilii nec procurator habebor,"
            },
            {
                "verse": "Nec meus est sotius, qui foret hostis ei."
            },
            {
                "verse": "Imo quisquis erit si contradictor Amoris,"
            },
            {
                "verse": "Pro domino capiam saeva duella cliens!"
            },
            {
                "verse": "Explicit liber Diaffoni magistri Iohannis de Virgilio."
            }
        ],
        []
    ]
}