{
    "author": "Battista Mantovano",
    "title": "Parthenice sexta sive Diva Apollonia",
    "url": "http://www.poetiditalia.it/texts/SPAGNOLI|par6|001",
    "text": [
        [
            {
                "verse": "Baptistae Mantuani carmelitae theologisextae parthenices Divae Apolloniae, agon."
            }
        ],
        [
            {
                "verse": "Tu quoque Coelestes imitans Apolonia nymphas"
            },
            {
                "verse": "Includi Heroo non indignabere cantu."
            },
            {
                "verse": "Et quanquam nostro maior tua gloria plectro"
            },
            {
                "verse": "Missa sit in terras omnes et in omnia longe"
            },
            {
                "verse": "Aequora, stellatos etiam vulgata per axes,"
            },
            {
                "verse": "Non vanus tamen iste labor, nec enim tibi famam"
            },
            {
                "verse": "Cogitat, est aliud quod nos in carmina traxit."
            },
            {
                "verse": "Nam tua maiestas nobis mortalibus ingens"
            },
            {
                "verse": "Praesidium, celebri veneranda in saecula cultu,"
            },
            {
                "verse": "Obsequium sibi nostri operis, sibi vendicat oris."
            },
            {
                "verse": "Virtuti debetur honor, licet inclyta et expers"
            },
            {
                "verse": "Noctis et umbrarum per totum effulgeat orbem."
            },
            {
                "verse": "Ante Deum lychni in amplis, funalia ad aras,"
            },
            {
                "verse": "Non ut clara dies fiat lucentior, ardent:"
            },
            {
                "verse": "Verum ut coelituum patriam splendore nitentem"
            },
            {
                "verse": "Aethereo, et semper versari in lumine divos"
            },
            {
                "verse": "Significent, ubi nulla diem contaminat umbra."
            },
            {
                "verse": "Diva, vides animum sublimen, et grandia corda,"
            },
            {
                "verse": "Ingenium vero tenebrosum, exangue, sepultum"
            },
            {
                "verse": "Segnicie, et lentum vitio torporis et oci."
            },
            {
                "verse": "Ergo ades, et caligantem sacro affice sensum"
            },
            {
                "verse": "Lumine, quod divorum oculis clarescere nunquam"
            },
            {
                "verse": "Cessat, et aeterni retegit penetralia mundi."
            },
            {
                "verse": "Roma potens rerum variis, et adultera coniunx"
            },
            {
                "verse": "Dum natura recens crescentes adiuvat annos,"
            },
            {
                "verse": "Principibus nupsit, quorum sine numine et omni"
            },
            {
                "verse": "Pars maior pietate fuit. Rarissima virtus"
            },
            {
                "verse": "Semper, ut hybernis Hysperionis aura diebus,"
            },
            {
                "verse": "Cum niger invaluit Boreas, cum nubila regnant."
            },
            {
                "verse": "Hi simul ac sceptrum aggressi regnoque potiti,"
            },
            {
                "verse": "Exibant de sede Erebi teterrima monstra,"
            },
            {
                "verse": "Tisiphone, furiaeque aliae multo angue comantes"
            },
            {
                "verse": "Afflantesque suis illos nidoribus intra"
            },
            {
                "verse": "Intima tartareum spirabant corda furorem."
            },
            {
                "verse": "Quippe quibus dominabantur Plutonides umbrae."
            },
            {
                "verse": "Sic male persuasi coelos attollere contra"
            },
            {
                "verse": "Non poterant vultus, et nil perpendere sanctum."
            },
            {
                "verse": "Sed versi in terras oculos, et more ferarum"
            },
            {
                "verse": "Praecipites quorsum legem indignata libido"
            },
            {
                "verse": "Ostendisse iter (tam nil pensi atque pudoris"
            },
            {
                "verse": "Menti inerat) superis scelus admirantibus ibant."
            },
            {
                "verse": "Quum primum in terris pietatem exurgere, et ortam"
            },
            {
                "verse": "Cognovere Dei sobolem, ne perderet orcus"
            },
            {
                "verse": "Imperium usurpatum annis tot milibus, arma"
            },
            {
                "verse": "Arma exclamarunt, Christique imbelli regna"
            },
            {
                "verse": "Perdere conatum nil detestabile et atrox"
            },
            {
                "verse": "Praetermisit inops lucis genus. Ecce superbus"
            },
            {
                "verse": "Aeneadum de gente Nero. Viden ora cruenta?"
            },
            {
                "verse": "Atque odium truculentae animae per lumina rumpens?"
            },
            {
                "verse": "Primus hic addictam coelo disperdere gentem"
            },
            {
                "verse": "Ausus, et infausto divos invadere bello."
            },
            {
                "verse": "Obiectare feris homines, accendere viva."
            },
            {
                "verse": "Corpora consuevit, nocturni ad luminis usum."
            },
            {
                "verse": "At postquam in sanctos longas exercuit iras,"
            },
            {
                "verse": "Ipse sua sibi fata manu consciscere adortus"
            },
            {
                "verse": "Transtulit afflictae moerorem in gaudia Romae."
            },
            {
                "verse": "Altera, contemptor divum, dominumque Deumque"
            },
            {
                "verse": "Imprudenter agens, crudelia protulit arma,"
            },
            {
                "verse": "Germanus, Tite sancte, tuus neque te neque patrem"
            },
            {
                "verse": "Iustitia referens, ideo lacer atque cruentus"
            },
            {
                "verse": "Caede sua Stygias tandem raptatus ad umbras."
            },
            {
                "verse": "O stulta impietas, incauta audacia, praeceps"
            },
            {
                "verse": "Iudicium, imprudens et vana superbia regum"
            },
            {
                "verse": "Romanorum. Audet superos incessere et astra,"
            },
            {
                "verse": "Cui grave muscarum est et formidabile rostrum."
            },
            {
                "verse": "Hic etenim si vera ferunt aestate volantes"
            },
            {
                "verse": "Per thalamum muscas (manifesta insania) ferro"
            },
            {
                "verse": "Zetus ut Harpyias, est insectatus et arcu."
            },
            {
                "verse": "Ite animae pessum, indignae quibus almus Apollo"
            },
            {
                "verse": "Ostendat vitale iubar, quibus ignea mundi"
            },
            {
                "verse": "Ornamenta ferant nocturnam sydera lucem."
            },
            {
                "verse": "Indignae, quas dicat opus moderator Olympi"
            },
            {
                "verse": "Esse suum, dignae hospicio Phlegethontis et orci."
            },
            {
                "verse": "Tu quoque censeris (verum illa iniuria longe"
            },
            {
                "verse": "Detestanda minus) Traiane in crimine tanto."
            },
            {
                "verse": "Iussisti cohiberi enses parcique piorum"
            },
            {
                "verse": "Relliquiis, sanctae exhorrens tot funera gentis."
            },
            {
                "verse": "Sed maior Veri impietas et acerbior ira,"
            },
            {
                "verse": "Atque immane magis facinus, tunc orta repente"
            },
            {
                "verse": "Fulgura, Romanas cum Marcomanica castra"
            },
            {
                "verse": "Cinxissent acies Veri extinxere furentem"
            },
            {
                "verse": "Saevitiam, et flagrans odium minuere parumper,"
            },
            {
                "verse": "Opportune alto radiantia fulmina coelo."
            },
            {
                "verse": "Sed furor insanus, rabiesque infrena Severi"
            },
            {
                "verse": "Intumuit, velut excitum mare flantibus austris,"
            },
            {
                "verse": "Cum fremitu horrifico spumans procul aestuat unda."
            },
            {
                "verse": "Et tua castrensi properans ad regna tumultu"
            },
            {
                "verse": "Maxime, genus Gothicum, dira illa libido,"
            },
            {
                "verse": "Virus olens canis inferni, grassata per omnes"
            },
            {
                "verse": "Christigenas velut inter oves ieiunia luporum"
            },
            {
                "verse": "Ingluvies. Post te paulum regnante Philippo"
            },
            {
                "verse": "Relligio secura fuit, millesimus urbis"
            },
            {
                "verse": "Annus erat renovata decem post saecula Romae."
            },
            {
                "verse": "Mox velut e latebris sinuosa volumina solvens,"
            },
            {
                "verse": "Umbrosus coluber Decius, furiale venenum"
            },
            {
                "verse": "Expuit in sanctos: ignes extinxit ad aras."
            },
            {
                "verse": "Templa cruentavit, tormenta immania passim"
            },
            {
                "verse": "Protulit, et membratim homines in frusta secavit,"
            },
            {
                "verse": "Durior Eurysthaeo, Busiride crudior ipso."
            },
            {
                "verse": "Quid memorem te Auguste senex, qui praeda fuisti"
            },
            {
                "verse": "Bellica, Persarum regi, quia sanguine sacro"
            },
            {
                "verse": "Foedasti fora, templa, vias, et numina contra"
            },
            {
                "verse": "Nil veritus bellare, Deos simulacra putasti?"
            },
            {
                "verse": "Sed nil proficiens tua caeca protervia tandem"
            },
            {
                "verse": "(Nimirum et caderes tanto graviore ruina)"
            },
            {
                "verse": "De splendore pari superis, de culmine celso"
            },
            {
                "verse": "Imperii, tanta de maiestate redacta"
            },
            {
                "verse": "Extemplo ad servile iugum, squallente senencta,"
            },
            {
                "verse": "In pedore, situque iacens gravibusque catenis"
            },
            {
                "verse": "Tabuit, ante obitum aeternas depulsa sub umbras."
            },
            {
                "verse": "Non laesura minus furor Aurelianicus arma"
            },
            {
                "verse": "Protulit, indicto cum facta licentia bello"
            },
            {
                "verse": "Praedandi plebem insontem, passimque necandi"
            },
            {
                "verse": "Coelestes impune viros, et fantia nondum"
            },
            {
                "verse": "Ora trucidandi, atque Deum ludibrio habendi."
            },
            {
                "verse": "Ecce alius mihi sese offert tuus ille cruentus"
            },
            {
                "verse": "Maximiane comes, cui postquam polluit orbem"
            },
            {
                "verse": "Caedibus innumeris, Romani purpura regni"
            },
            {
                "verse": "Visa gravis, riguos ideo secessit ad hortos"
            },
            {
                "verse": "Littore in Adriaco, rapidos ubi temperat aestus"
            },
            {
                "verse": "Aura frequens, gelidos ubi mitigat unda decembres,"
            },
            {
                "verse": "Unda maris tepidi non consentanea Brumae."
            },
            {
                "verse": "Sed veluti decimus, quotiens irascitur aequor,"
            },
            {
                "verse": "Irruit in nautas maiori turbine, fluctus:"
            },
            {
                "verse": "Sic decimi vis illa ingens et longa tyranni"
            },
            {
                "verse": "Altius intorquens telum exitiale, ministros"
            },
            {
                "verse": "Sacrorum enecuit, templa et sacraria flammis"
            },
            {
                "verse": "Abstulit, ex adytis divina volumina in ignes"
            },
            {
                "verse": "Corripuit, lunaeque uno bis dena recursu"
            },
            {
                "verse": "Milia Christigenum, tanta inclementia, tantum"
            },
            {
                "verse": "Irarum pelagus, Roma indignante peremit."
            },
            {
                "verse": "Et tandem gelido vitae insidiante veneno"
            },
            {
                "verse": "Iam senior, iam defectus, iam sanguine adempto"
            },
            {
                "verse": "Frigidus, hiberno qualis iactet anguis in antro,"
            },
            {
                "verse": "Vita eiectus apud Proavos sepelitur in orco."
            },
            {
                "verse": "Quo rapior mea diva? Rotis errantibus ultra"
            },
            {
                "verse": "Metam agor, et longo in gyrum praetervehor actu."
            },
            {
                "verse": "Ad Decium torquendi axes, ea tempora coelum"
            },
            {
                "verse": "Implevere animis illustribus, aula Tonantis"
            },
            {
                "verse": "Facta frequens, auctae in campis coelestibus urbes."
            },
            {
                "verse": "Nam coelum veluti tellus habitatur, et amplas"
            },
            {
                "verse": "Rerum opifex divum populos distinxit in urbes."
            },
            {
                "verse": "Hi iuga summa colunt, illi depressius ortum"
            },
            {
                "verse": "Versus et occasum retinent sua moenia longe"
            },
            {
                "verse": "Et late sparsi ad fines Aquilonis et austri."
            },
            {
                "verse": "Cum venit e terris aliquis super aethera, consul"
            },
            {
                "verse": "Temporis illius reducem cui destinet urbi"
            },
            {
                "verse": "Explicat, et civem aeternum decernit in illa."
            },
            {
                "verse": "Certa magistratus illis ut et urbibus istis"
            },
            {
                "verse": "Iura ferunt certi, nec enim sine lege putandum"
            },
            {
                "verse": "Esse polos, leges patiuntur, et ordine regnant."
            },
            {
                "verse": "Mundus hic exemplum mundi coelestis, in illo"
            },
            {
                "verse": "Exactum est, quicquid fragili modo nitimur orsu."
            },
            {
                "verse": "Discimus hic artis documenta, implebimus illic."
            },
            {
                "verse": "Ergo laborantem Decio sub principe mundum"
            },
            {
                "verse": "Dum regeret stygius proles Saturnia Pluto,"
            },
            {
                "verse": "Dii scelerum quibus est studium, coiere frequenti"
            },
            {
                "verse": "Concilio. Venus ante alios maga docta, iuventae"
            },
            {
                "verse": "Et levibus praefecta annis. Faber ante Deorum"
            },
            {
                "verse": "Vulcano cui nomen erat, Cyllenius Hermes"
            },
            {
                "verse": "Ingenio ac sermone potens, et maxima frugum"
            },
            {
                "verse": "Mater, Eleusinis olim celebrata colonis."
            },
            {
                "verse": "Aeolus, et Thethys, et splendidus ora Cupido."
            },
            {
                "verse": "Tu quoque quem Graii veteres dixere bimatrem"
            },
            {
                "verse": "Bacche, Mimallonides fusis in terga capillis,"
            },
            {
                "verse": "Maenades et Satyri tecum, temulentaque turba"
            },
            {
                "verse": "Bassaridum, quibus officium tentare bibaces,"
            },
            {
                "verse": "Atque ciere sitim, Veneremque accendere potu."
            },
            {
                "verse": "Est specus in campis Libyae, Carthaginis altae"
            },
            {
                "verse": "Non procul a pelago, specus intra viscera terrae"
            },
            {
                "verse": "Missus, opaca nemus densum facit ostia, magno"
            },
            {
                "verse": "It longe spelunca sinu, domus apta colubris,"
            },
            {
                "verse": "Sole per aestatem Libycos torrente colonos."
            },
            {
                "verse": "Hic, ut fama refert, quondam Sidonia Dido"
            },
            {
                "verse": "Et pius Aeneas, declinavere procellam."
            },
            {
                "verse": "Haec Venus antiquae fraudis memor eligit antra"
            },
            {
                "verse": "Texendis bona visa dolis, ac talibus infit."
            },
            {
                "verse": "Dii consanguinei, dii quod ego semper amavi,"
            },
            {
                "verse": "Ac colui, sine quis mihi nil foeliciter unquam"
            },
            {
                "verse": "Fas fuit ordiri, dudum deprenditis orbem"
            },
            {
                "verse": "Terrarum a nobis dilabi, et quaerere Christum."
            },
            {
                "verse": "Hec nova credulitas quasi quaedam incendia ventis"
            },
            {
                "verse": "Flantibus, it flagrans, semperque adolescit eundo."
            },
            {
                "verse": "Vester honor passim, vestri reverentia pessum"
            },
            {
                "verse": "Labitur, indecores sine maiestate, sine aris"
            },
            {
                "verse": "Mox eritis, nisi contra hostes attollimus arma."
            },
            {
                "verse": "Quos si forte aliquis contra obiectaverit, actum"
            },
            {
                "verse": "De nobis sine spe, nec eundum sydera contra,"
            },
            {
                "verse": "Dicite, num nuper, ne tempora prisca revolvam,"
            },
            {
                "verse": "Num licuit caeso Decium praeferre Philippo?"
            },
            {
                "verse": "Num licuit nobis ipsa intra moenia Romae"
            },
            {
                "verse": "Principe Alexandro, cuius contraria nobis"
            },
            {
                "verse": "Mater erat, tanti residens in culmine regni,"
            },
            {
                "verse": "Caeciliae vexare domos? Ipsamque virumque"
            },
            {
                "verse": "Cum Tyburte, licet claris natalibus omnes"
            },
            {
                "verse": "Prodierint, gladiis invito extinguere Christo?"
            },
            {
                "verse": "Num regnante Pio, cuius clementia nostro"
            },
            {
                "verse": "Est aequata Iovi, duce me Ptolemaeus ad aram"
            },
            {
                "verse": "Isidis, ut sacros divis accenderet ignes"
            },
            {
                "verse": "Tractus? Et ut sprevit Christum abiurare, peremptus?"
            },
            {
                "verse": "Hoc nostrae potuere manus. Matertera Iuno"
            },
            {
                "verse": "Mecum erat, et coniunx, et cum Mavorte Minerva,"
            },
            {
                "verse": "Coniurati omnes opus id concorditer ausi."
            },
            {
                "verse": "Vos quoque Dii magni, Christum vexare potentes."
            },
            {
                "verse": "Quid sopita iacent corda illa ingentia, quondam"
            },
            {
                "verse": "Coelo, Erebo, terrae, et pelago dominantia, cur nunc"
            },
            {
                "verse": "Sic oblita sui? Longa fortasse senecta"
            },
            {
                "verse": "Genua labant? aevo forsan cecidere lacerti?"
            },
            {
                "verse": "In venis cruor intepuit? Cum tempore corda"
            },
            {
                "verse": "Defecere? graves animi minuere cerebrum?"
            },
            {
                "verse": "Tollite praestantes animos, non omnia Christus"
            },
            {
                "verse": "Eripuit, nostri superest pars maxima regni."
            },
            {
                "verse": "Nec minus ille potest, sed vos, ut cernere promptum,"
            },
            {
                "verse": "Degeneri ignavoque animo timidi atque fugaces"
            },
            {
                "verse": "Terga datis, superaturi si vertitis ora,"
            },
            {
                "verse": "Si in commune bonum nostra omnia mittimus arma."
            },
            {
                "verse": "Titanes genus illus atrox quia fortiter ausi,"
            },
            {
                "verse": "Terrorem incussere Iovi, si Iuppiter illo"
            },
            {
                "verse": "Tempore segnis erat (scit qui stridentia in Aethna"
            },
            {
                "verse": "Pro divum imperio cudebat fulmina coniunx)"
            },
            {
                "verse": "Isset in aeternum exilium: quia fortia contra"
            },
            {
                "verse": "Agmina, terribili contorsit tela lacerto,"
            },
            {
                "verse": "Vicit, et oppressi bello iacuere gigantes."
            },
            {
                "verse": "Nos quoque dum somnum sectamur et ocia inertes,"
            },
            {
                "verse": "Nil mirum si deserimus, si nostra per orbem"
            },
            {
                "verse": "Regna infirma labant, si surripere omnia Christus"
            },
            {
                "verse": "Audebat, et fragiles in nos armare puellas."
            },
            {
                "verse": "Vincimur a scortis, pudor est tam grande fateri"
            },
            {
                "verse": "Dedecus, illudunt nobis puerique nurusque"
            },
            {
                "verse": "Causa mali usque adeo absurdi atque ignominiosi"
            },
            {
                "verse": "Nil nisi de nostro veniens ignavia somno."
            },
            {
                "verse": "Quo pacto Romani orbem, nisi grandibus ausis"
            },
            {
                "verse": "Edomuere? tenax curae sententia at alti"
            },
            {
                "verse": "Propositi, Senones Capitoli a vertice Gallos"
            },
            {
                "verse": "Trusit, et obsessae Poenos a limine Romae."
            },
            {
                "verse": "Non erat Alcides Antaeo fortior, artus"
            },
            {
                "verse": "Cernenti, aut Turno Aeneas, aut Hectore, Achilles,"
            },
            {
                "verse": "Aut Tydeus Lycophonte, animo veniebat ab acri"
            },
            {
                "verse": "Illa potens virtus et inexpugnabile robur."
            },
            {
                "verse": "Vis igitur revocanda animi. Victoria pendet"
            },
            {
                "verse": "Ex animo, maiora facit qui fortius audet."
            },
            {
                "verse": "Sic Venus, accensi comites sermonibus istis"
            },
            {
                "verse": "Obsequium spondent alacres, animosque resumunt."
            },
            {
                "verse": "\"Ite omnes - Venus - ite - inquit - dum in cardine res est,"
            },
            {
                "verse": "Ite, magistratus Deciumque invadite noctu,"
            },
            {
                "verse": "Atque opportunis componite somnia formis."
            },
            {
                "verse": "Me in primis, e nanque putant (quod saepius una"
            },
            {
                "verse": "Risimus) Aeneadum matrem, Vestamque iugales"
            },
            {
                "verse": "Horrentem thalamos, et cum genitore Quirinum"
            },
            {
                "verse": "Indigetesque alios, ac tutelaria Romae"
            },
            {
                "verse": "Numina, quae nulli fas est audire profano,"
            },
            {
                "verse": "Fingite praesenti de tempestate dolentes"
            },
            {
                "verse": "Multa queri, ingratis multa exprobrare latinis,"
            },
            {
                "verse": "Multaque pro cultu promittere, multa minari"
            },
            {
                "verse": "Pro impietate, Deos recolant posse omnia in omnes."
            },
            {
                "verse": "Et studeant ritus veteres, et templa Deorum"
            },
            {
                "verse": "Antiquo de more coli, Christum orbe fugari."
            },
            {
                "verse": "Utpote qui terrarum orbem subvertere, et ipsum"
            },
            {
                "verse": "Romanum imperium velit extirpare, Deosque"
            },
            {
                "verse": "Et se pro cunctis unum regnare, suosque"
            },
            {
                "verse": "Nescio quos de sorte hominum turpique nefanda"
            },
            {
                "verse": "Collectos pro consulibus, pro patribus urbis"
            },
            {
                "verse": "Ingerat, extinguens nomenque decusque latinum."
            },
            {
                "verse": "Pontifices etiam paribus regemque sacrorum,"
            },
            {
                "verse": "Praefectosque epulis, Salios, Titiosque sodales"
            },
            {
                "verse": "Irritare modis, et idonea tempora nacti"
            },
            {
                "verse": "Invigilate operi, rebusque vacate gerendis."
            },
            {
                "verse": "Mox ubi conclusi fuerint, indagine et astu"
            },
            {
                "verse": "Capti homines vestro, coeptis adhibete Megaeram,"
            },
            {
                "verse": "Et socias, quae sollicitent Deciana superbo"
            },
            {
                "verse": "Corda odio, et faciant ira excandescere atroci.\""
            },
            {
                "verse": "Haec via, et his dictis ad res abiere gerendas."
            },
            {
                "verse": "Nona dies aderat, cum tota excita repente"
            },
            {
                "verse": "Factio pontificum sese longo agmine ad aulam"
            },
            {
                "verse": "Proripit, alituum linguas et somnia docti"
            },
            {
                "verse": "Conveniunt, et qui fumantia consulit exta."
            },
            {
                "verse": "Qui rimatur aquas, et qui considerat ignes,"
            },
            {
                "verse": "Qui pluvias, specula, et pelues, nitidasque secures"
            },
            {
                "verse": "Inspicit, et temere descripta in pulvere signa"
            },
            {
                "verse": "A tellure trahens nomen, qui intelligit auras."
            },
            {
                "verse": "Qui lemures orco ciet, et genus omne magorum,"
            },
            {
                "verse": "Cogitur, ac Decio intenti sua somnia narrant"
            },
            {
                "verse": "Commendantque Deos patrios, et numina avita,"
            },
            {
                "verse": "Quae pater Aeneas post diruta Pergama secum"
            },
            {
                "verse": "Vexit in Italiam, quae observavere Latini"
            },
            {
                "verse": "Albanique patres, quae antiquae moenia Romae"
            },
            {
                "verse": "Fundavere, quibus domuere authoribus orbem."
            },
            {
                "verse": "At Decius cui corda pari tumefacta veneno,"
            },
            {
                "verse": "Quanquam animum cohibere velit, tamen aestuat intus"
            },
            {
                "verse": "Incomposque sui, dum vult componere vultum"
            },
            {
                "verse": "Fingereque aequanimem, torvam truculentia frontem"
            },
            {
                "verse": "Asperat et similis tauro cum murmure rauco"
            },
            {
                "verse": "Ire in bella parat, premit alta mente Philippi"
            },
            {
                "verse": "Regna invisa, novos ritus, quibus ille solebat"
            },
            {
                "verse": "Observare Deum, veroque litare Tonanti."
            },
            {
                "verse": "Cogitat illius placita et sancita refigi,"
            },
            {
                "verse": "In nihilum redigi decora, et monumenta, minatur"
            },
            {
                "verse": "Et cineri, delere ipsam deliberat urnam."
            },
            {
                "verse": "Fraenari ulterius nescit furor, imperat omnes"
            },
            {
                "verse": "Christigenas ad sacra trahi Romana, negantes"
            },
            {
                "verse": "Aere catenatos, cruciari, in frusta secari,"
            },
            {
                "verse": "Ablegari, uri flammas, et in aequora mergi."
            },
            {
                "verse": "Nuncius ad Gallos, ad Iberi fluminis arva"
            },
            {
                "verse": "Ultima, ad Hybernos, Neptuniculasque Britannos,"
            },
            {
                "verse": "Ad Graios, ad Cappadoces, ad Caspia regna,"
            },
            {
                "verse": "Usque Melachlaenos, usque ad pictos Agathyrsos,"
            },
            {
                "verse": "Usque ad Amasonias urbes, Asiamque per omnem"
            },
            {
                "verse": "Cis Taurum, Romanus ubi coniungitur Indo,"
            },
            {
                "verse": "Ad Maurum, Numidumque domos, Getulaque rura,"
            },
            {
                "verse": "Ad Lybiae campos, ad arenivagos Garamantas"
            },
            {
                "verse": "Pervolat, ad Nili demum flagrantia rura,"
            },
            {
                "verse": "Et Memphitis agros, ubi regna antiqua Deorum."
            },
            {
                "verse": "Hic erat, ut fama est, atavis sata regibus inter"
            },
            {
                "verse": "Niligenas forma praestans Apolonia Nymphas,"
            },
            {
                "verse": "Splendida maiorum titulis, in murice et auro"
            },
            {
                "verse": "Et magnis nutrita opibus, clara inclyta fama,"
            },
            {
                "verse": "Docta novas leges, hominem sotera Deumque"
            },
            {
                "verse": "A teneris confessa annis, syncera, viriles"
            },
            {
                "verse": "Nunquam passa manus, nunquam passura pudorem"
            },
            {
                "verse": "Perpetuum summo custoditura Tonanti."
            },
            {
                "verse": "Clausa domi cum matre viam praecluserat omnem"
            },
            {
                "verse": "Delitiis, viduali habitu contenta, lavari"
            },
            {
                "verse": "Nescia, nil thermis debens, nec odoribus ullis."
            },
            {
                "verse": "Non capiti nardum, non instillabat amomum,"
            },
            {
                "verse": "Nec Hierichuntinae redolebat balsama silvae."
            },
            {
                "verse": "Mensa brevis, condita fame, vulgare legumen"
            },
            {
                "verse": "Esca, vel hortenses herbae, frigentia lymphis"
            },
            {
                "verse": "Pocula, producta inferam ieiunia noctem"
            },
            {
                "verse": "Sepius, et semper victus sine viscere simplex."
            },
            {
                "verse": "Lucifer aurorae socius, qui caetera vincit"
            },
            {
                "verse": "Sydera, iuravit nunquam vidisse iacentem."
            },
            {
                "verse": "Luce labor tota, noctu labor, ocia quantum"
            },
            {
                "verse": "Ad vitam naturae opus est, implumia strata,"
            },
            {
                "verse": "Et duris tormenta toris, patientia rebus"
            },
            {
                "verse": "Optima in adversis, semper comes, innuba semper"
            },
            {
                "verse": "Virginitas, nec non mater prudentia morum, et"
            },
            {
                "verse": "Regula virtutum pietas, ancilla Tonantis"
            },
            {
                "verse": "Relligio, quae templa colit, quae praesidet aris."
            },
            {
                "verse": "In lare secreto mater, regnante Philippo,"
            },
            {
                "verse": "Exiguam curvo sub fornice fecerat aram,"
            },
            {
                "verse": "Cum labro lustraris aquae, cum lampade, et igne"
            },
            {
                "verse": "Perpetuo, divos ubi sola orare solebat."
            },
            {
                "verse": "Hic superum simulacra, quibus custodia gentis"
            },
            {
                "verse": "Et tutela domus. Puer aureus, aurea virgo"
            },
            {
                "verse": "Aurea lactenti quae porrigit ubera nato."
            },
            {
                "verse": "Aureus ad laevam Simon, Romana futuras"
            },
            {
                "verse": "Signa tenet clades, fulvum levat aureus ensem"
            },
            {
                "verse": "Paulus, et ad dextram stat missa in pectore barba."
            },
            {
                "verse": "Huc veniens mane ante diem sero ante cubile,"
            },
            {
                "verse": "Terrestres animo curas, ceu nubila quaedam"
            },
            {
                "verse": "Importune aciem mentis prohibentia sursum"
            },
            {
                "verse": "Cernere, paulatim meditando abigebat, et ultra"
            },
            {
                "verse": "Sydera prospectum attollens, videt alta polorum"
            },
            {
                "verse": "Culmina, in excelso divumque hominumque parentem"
            },
            {
                "verse": "Contemplata throno cum maiestate sedentem"
            },
            {
                "verse": "Illa infinita, quam circonfusus, adorat,"
            },
            {
                "verse": "Ingens spirituum populus, cui tartara curvant"
            },
            {
                "verse": "Tam longinqua genu, mira dulcedine languet."
            },
            {
                "verse": "Ambrosiam nectarque bibit, terrena voluptas"
            },
            {
                "verse": "His collata epulis taxum sapit, atque aconitum."
            },
            {
                "verse": "Nec iam vivit, eunt omnes in sydera sensus,"
            },
            {
                "verse": "Visus abit, fugit auditus, trahit omnia secum"
            },
            {
                "verse": "Mens sublime volans, fugiunt super aethera vires."
            },
            {
                "verse": "Et fit iners animi appendix et inutile corpus,"
            },
            {
                "verse": "Terrigenum coelo quorum est succedere, multi"
            },
            {
                "verse": "Serta manu formata Dei lauro atque Amarantho"
            },
            {
                "verse": "Texta gerunt, sed in his ardet rosa, lactea in illis"
            },
            {
                "verse": "Lilia resplendent, violis vernantia quaedam."
            },
            {
                "verse": "Laureolas dicunt, veterum monumenta laborum,"
            },
            {
                "verse": "Horum autem genus est triplex, qui fortiter hostem"
            },
            {
                "verse": "Et tormenta ferunt, primi: quos nulla voluptas"
            },
            {
                "verse": "Inquinat, et Veneris furias domuere, secundi."
            },
            {
                "verse": "Tertius aut gravibus scriptis aut ore docendo"
            },
            {
                "verse": "Surgit honos. Alii quanquam sine fine fruantur"
            },
            {
                "verse": "Elysio, nullis decorati insignibus errant"
            },
            {
                "verse": "Aetheris in campis, ut plebs sine purpura et auro."
            },
            {
                "verse": "Sicut enim Romae quondam, dum antiqua manebant"
            },
            {
                "verse": "Regna, senatores primis, equitesque secundis"
            },
            {
                "verse": "Stabant in gradibus, post quos ignobile vulgus"
            },
            {
                "verse": "In modicam lateque patentem implebat arenam,"
            },
            {
                "verse": "Sic amplas coelorum urbes populosque frequentes"
            },
            {
                "verse": "Ordinibus variis pater omnipotentis Olympi"
            },
            {
                "verse": "Digerit, et proprios meritis dispensat honores."
            },
            {
                "verse": "Ex tribus his igitur duo prima insigna virgo"
            },
            {
                "verse": "Perceptura brevi, turbam non cessat egentem"
            },
            {
                "verse": "Pascere divitibus donis, et prodigit aera."
            },
            {
                "verse": "Seminat in terris quod in aethere colligat aurum"
            },
            {
                "verse": "Sedula, vicatimque inopes explorat et aegros."
            },
            {
                "verse": "Iamque propinquabant magno fatalia motu"
            },
            {
                "verse": "Tempora, Nile tuas celerans Proconsul ad urbes,"
            },
            {
                "verse": "In quibus, ut fama est, priscus regnabat Amasis,"
            },
            {
                "verse": "Navigat Ionium senis cum fascibus aequor."
            },
            {
                "verse": "Iamque superba tenet victo quae condidit orbe"
            },
            {
                "verse": "Moenia Alexander, graditur IOve plenus, et alto"
            },
            {
                "verse": "Lumina circumfert Pellaea per agmina vultu,"
            },
            {
                "verse": "Martis equo similis quotiens per Thracia rura"
            },
            {
                "verse": "Sub Domino gressum moderans incedit, et ore"
            },
            {
                "verse": "Terrifico accensus, populos iubet aere canoro"
            },
            {
                "verse": "Cogere, et hortari cives ad sacra Deorum."
            },
            {
                "verse": "Christigenas vero Romani nominis hostes"
            },
            {
                "verse": "Clamari, si sacra negent Romana Tonanti,"
            },
            {
                "verse": "Atque rebellantes candenti ardere camino."
            },
            {
                "verse": "Ut solet obscuros laqueis circundare saltus"
            },
            {
                "verse": "Venator, canibusque feras excire latentes,"
            },
            {
                "verse": "Ac premere excitas latratu in retia magno:"
            },
            {
                "verse": "Sic ad templa pios missis qui lora ferebant"
            },
            {
                "verse": "Urget, et exorto fremit inclementia bello."
            },
            {
                "verse": "Ipse sedet celso in solio stipatus utrinque"
            },
            {
                "verse": "Fustibus, et gladiis, et habet pro legibus arma."
            },
            {
                "verse": "Plebs levis et rerum semper studiosa novarum"
            },
            {
                "verse": "In fora turmatim rapitur, cupidumque videndi"
            },
            {
                "verse": "Tristis per vicos ruit ad spectacula vulgus."
            },
            {
                "verse": "Ecce catenarum nodis onerata cruentis"
            },
            {
                "verse": "Truditur ex laris patriis Apolonia, regum"
            },
            {
                "verse": "Progenies, lugente domo, sub pondere aheno"
            },
            {
                "verse": "Vix graditur, longaeva parens in flumina solvit"
            },
            {
                "verse": "Larga genas, totum in gemitus consumitur aegrum"
            },
            {
                "verse": "Pectus, inardescens dolor intestina piamque"
            },
            {
                "verse": "Crudeli laniatu animam discerpit, euntem"
            },
            {
                "verse": "Nata oculos sequitur, quantum licet, utque recedens"
            },
            {
                "verse": "Paulatim ex oculis elabitur, elevat ora"
            },
            {
                "verse": "Cum clamore vocans natam, suspiria natam"
            },
            {
                "verse": "Ingeminant, querulo nihil est nisi filia in ore."
            },
            {
                "verse": "At postquam est penitus sublata ambage viarum,"
            },
            {
                "verse": "Ac si animam maternam abiens secum ipsa tulisse,"
            },
            {
                "verse": "Concidit, et gelidos pallor superinduit artus."
            },
            {
                "verse": "Commiserans casum luctu vicina magno"
            },
            {
                "verse": "Solvitur, et totis resonat querimonia tectis."
            },
            {
                "verse": "Sola satellitibus truculentae innoxia turbae"
            },
            {
                "verse": "Praeda datur virgo. Tandem veniat ante tyrannum"
            },
            {
                "verse": "Romano fastu inflatum, totoque tumentem"
            },
            {
                "verse": "Dite. Puellari poterant praecordia forma"
            },
            {
                "verse": "Iudicis accendi, tantus fulgebat in ore"
            },
            {
                "verse": "Virgineo splendoris honor, nisi dira Megaera"
            },
            {
                "verse": "Et Venus, et Veneris proles versuta Cupido"
            },
            {
                "verse": "Id veriti contra insanos medicamen amores"
            },
            {
                "verse": "Fecissent stygio corda implacata veneno."
            },
            {
                "verse": "Continuo intorquens flammantia lumina consul"
            },
            {
                "verse": "Vociferat torvum, et vultu sacra imperat atro."
            },
            {
                "verse": "\"Quid faciat populo in tanto sub iudice tali"
            },
            {
                "verse": "Certa mori virgo viridi vix nubilis aevo?\""
            },
            {
                "verse": "Stat veluti tepidis errans ab ovilibus agna"
            },
            {
                "verse": "Inter mille lupos, aut inter mille leones"
            },
            {
                "verse": "Caprea, quae tenera producere cornua fronte"
            },
            {
                "verse": "Incipit, aut aquilas inter philomena rapaces."
            },
            {
                "verse": "Coelicolae qui rem scierant longe ante futuram,"
            },
            {
                "verse": "Tempus adesse vident quanquam sine tempore degant,"
            },
            {
                "verse": "Mobilitas ubi nulla, dies quae fecit et annos."
            },
            {
                "verse": "Curritur ad coeli speculas, aperitur Olympus,"
            },
            {
                "verse": "Et superi ex alto scelus id tam immane tuentes"
            },
            {
                "verse": "Horrescunt animis, stratique ante ora Tonantis"
            },
            {
                "verse": "Auxilium tenerae aetati concorditer orant."
            },
            {
                "verse": "\"Tunc oculis divum pater indulgentibus, aegram"
            },
            {
                "verse": "Prospiciens, quae nostra - inquit - clementia divi,"
            },
            {
                "verse": "Quae fuerit pietas, si, dum servare puellam"
            },
            {
                "verse": "Nitimur, et vitae paucos adiungimus annos,"
            },
            {
                "verse": "No dubitamus eam gemina fraudare corona,"
            },
            {
                "verse": "Et duplex auferre decus: resecabimus ergo"
            },
            {
                "verse": "Quem fecit natura metum, natura beatos"
            },
            {
                "verse": "Ignorans post fata dies, satis ista superque"
            },
            {
                "verse": "Auxilia in casu tanto, nam poena dolorque"
            },
            {
                "verse": "Non, ut caeca hominum putat ignorantia, mors est,"
            },
            {
                "verse": "Quam modo falcatam fingunt modo arundine et arcu"
            },
            {
                "verse": "Terribilem, metus est mortem qui fecit acerbam.\""
            },
            {
                "verse": "Sic ait, et magnos animos inspirat ab alto,"
            },
            {
                "verse": "Qui ferre arma queant, et contra stare tyrannum."
            },
            {
                "verse": "Extemplo advertit mentem coalescere Virgo,"
            },
            {
                "verse": "Lustrari ingenium, rediviva calescere corda,"
            },
            {
                "verse": "Et sua nescio quid divinum in pectora labi."
            },
            {
                "verse": "\"Fit facunda nihil trepidans, sicque ore locuta est."
            },
            {
                "verse": "Perdere nos frustra, consul Romane, laboras,"
            },
            {
                "verse": "Nam velut in sylvas decisa repullulat arbor,"
            },
            {
                "verse": "Et multi ex una veniunt radice nepotes,"
            },
            {
                "verse": "Sic nostrorum uno centum de funere surgunt."
            },
            {
                "verse": "Mors mea natalis multis ex agmine tanto,"
            },
            {
                "verse": "Quos mihi sufficiet pater, et me in regna sequentur"
            },
            {
                "verse": "Transmundana brevi. Terrena colonia coelum est."
            },
            {
                "verse": "Diis vero, Romane, tuis de marmore ductis"
            },
            {
                "verse": "Ponere sacra nego, quia ponere sacra nefandum.\""
            },
            {
                "verse": "Haec ubi dicta, fremens consul. \"Pertundite, clamat"
            },
            {
                "verse": "Impia praeduris pertundite cotibus ora."
            },
            {
                "verse": "Ne irritare deos Romanaque numina pergat,"
            },
            {
                "verse": "Nec mora, corripiunt silices, manibusque levatis"
            },
            {
                "verse": "Virginis audaces caput invasere ministri.\""
            },
            {
                "verse": "Ut visi excusso labi cum sanguine dentes,"
            },
            {
                "verse": "Fit clamor populo insignem miserante puellam."
            },
            {
                "verse": "Vimque inferre parat lictoribus ore minaci"
            },
            {
                "verse": "Turba ferens graviter tundi tam immaniter ora"
            },
            {
                "verse": "Virginis, et tanto impietatis turbine civem"
            },
            {
                "verse": "Innocuam perdi. Serpit late orta repente"
            },
            {
                "verse": "Seditio, et tanquam subito freta consita cauro"
            },
            {
                "verse": "Fluctuat iratum magno cum murmure vulgus."
            },
            {
                "verse": "Ut flagrare anim, pugnaeque accingere totam"
            },
            {
                "verse": "Pene urbem, strictosque enses rutilare per auras"
            },
            {
                "verse": "Prospicit, infectis rebus subit atria consul."
            },
            {
                "verse": "Et glomerata cohors raptatam in tecta puellam"
            },
            {
                "verse": "Detrusere cavi horrentem sub carceris umbram."
            },
            {
                "verse": "Nox erat, et magna coelum vertigine quaedam"
            },
            {
                "verse": "Sydera tollebat, quaedam inclinabat in undas"
            },
            {
                "verse": "Oceani, et pleno lucebat Cynthia cornu,"
            },
            {
                "verse": "Cum celer a summo coelorum elabitur axe"
            },
            {
                "verse": "Nuncius, ingrediensque locos ubi saucia virgo"
            },
            {
                "verse": "Orabat gelidi residens super aspera saxi"
            },
            {
                "verse": "Dorsa, repentina humentem luce abstulit umbram"
            },
            {
                "verse": "Atque ait. \"O studium superorum, o cura Tonantis"
            },
            {
                "verse": "Unica, coelituum sedes habitura superbas,"
            },
            {
                "verse": "Fer magno tormenta animo, tibi crastina palmam"
            },
            {
                "verse": "Est latura dies, flammis abolebitur omne"
            },
            {
                "verse": "Quod mortale geris, nec erit tibi flamma dolori."
            },
            {
                "verse": "Impete nanque uno vitalem incendia sensum"
            },
            {
                "verse": "Surripient, animam membris labentibus ipse"
            },
            {
                "verse": "Protinus educam, veniensque in sydera mecum."
            },
            {
                "verse": "Atque triumphato capies nova regna tyranno,"
            },
            {
                "verse": "Neu dubites membra haec, quae nil nisi testea quaedam"
            },
            {
                "verse": "Sunt animi vasa aeterni, deponere mentem"
            },
            {
                "verse": "Scito reversuram nunquam ad sancta illa piorum"
            },
            {
                "verse": "Concilia et coetus superum, nisi pondus et umbram"
            },
            {
                "verse": "Diluat, ac fiat sine mole essentia simplex."
            },
            {
                "verse": "Nunc se oblita gravi cubat in tellure sepulto"
            },
            {
                "verse": "Ingenio, atque alienato velut ebria sensu."
            },
            {
                "verse": "Res mira, ut fuerit tandem sibi reddita, surget"
            },
            {
                "verse": "Tota oculus, tota ingenium, pertaesa cloacam"
            },
            {
                "verse": "Corporis, exhorrens tam obscura oscoenaque claustra."
            },
            {
                "verse": "Functa paroxysmis curarum, exuta protervos"
            },
            {
                "verse": "Omnino affectus, laeta, et nihil indigna rerum"
            },
            {
                "verse": "Terrenarum, igni levior, pernicior Euro,"
            },
            {
                "verse": "Et semper sine nocte vigil, sine lumine lumen"
            },
            {
                "verse": "Semper habens, sine luce videns, impune per ignes,"
            },
            {
                "verse": "Subter aquas impune means, ignota, nec ulli"
            },
            {
                "verse": "Visa noctuque vias, fora, templa, peragrans"
            },
            {
                "verse": "Pro arbitrio, subiens etiam penetralia tecta,"
            },
            {
                "verse": "Et quaecunque putent homines arcana subintrans,"
            },
            {
                "verse": "Nil mortale timens, hominum quoque fallere sensus"
            },
            {
                "verse": "Et mutare potens, et persuadere quod optat.\""
            },
            {
                "verse": "Denique sufficiens sibi sola, simillima divis,"
            },
            {
                "verse": "Sic ait, et placidis afflatam leniter auris"
            },
            {
                "verse": "Integrat excutiens hesternam a pectore caedem."
            },
            {
                "verse": "Continuo apparent variis sub vultibus ora"
            },
            {
                "verse": "Plurima divorum in vacuo pendentia coelo."
            },
            {
                "verse": "Multaque de superum patria, de principe divum"
            },
            {
                "verse": "Fantur, et hoc languentem animant sermone puellam."
            },
            {
                "verse": "Consulis hesterno rabies perterrita casu"
            },
            {
                "verse": "Roditur, et similis colubro, qui vulnere tardus"
            },
            {
                "verse": "Haeret humi sese intorquens, iram atque dolorem"
            },
            {
                "verse": "Concipit, et duplici corda irritata veneno"
            },
            {
                "verse": "Nec frenare potest, nec opus differre nefandum."
            },
            {
                "verse": "Egerat insomnis noctem mala plurima volvens"
            },
            {
                "verse": "Quae sanctis inferre parat, mens perdita languet"
            },
            {
                "verse": "Quod nequeant peiora dari. Considerat ignes,"
            },
            {
                "verse": "Vincla, cruces, gladios, et verbera, concipit omne"
            },
            {
                "verse": "Quod torquere potest, Siculorum antiqua revolvit"
            },
            {
                "verse": "Gesta Tyrannorum, nunquam intellecta eorum"
            },
            {
                "verse": "Callidus interpres meditanti Athlantius offert."
            },
            {
                "verse": "Mille modos grassandi aperit, Aphrodisia mille"
            },
            {
                "verse": "Progenies, totidem Mars et Tritonia, diro"
            },
            {
                "verse": "Nil satis est odio, de tot cruciatibus iram"
            },
            {
                "verse": "Nil explere potest, bilem nihil aequat acerbam."
            },
            {
                "verse": "Dumque animos agit in gyrum vesana libido,"
            },
            {
                "verse": "Surgit, acervarique iubet prope littora ponti"
            },
            {
                "verse": "Ligna strue ingenti, mox de squallente barathro"
            },
            {
                "verse": "Per postica trahi facit ad tormenta puellam,"
            },
            {
                "verse": "Moenibus occlusis, ne seditione cruentum"
            },
            {
                "verse": "Perderet excita rursum, velut ante, laborem."
            },
            {
                "verse": "Ipse satellitibus properat stipatus, et armis,"
            },
            {
                "verse": "Et Meleagraeo quam mox furibundior apro"
            },
            {
                "verse": "Atque Calydonii facie truculentior ursi"
            },
            {
                "verse": "Imperat accendi porrectam in sydera misso"
            },
            {
                "verse": "Igne pyram, fraudum artifices scelerumque magistri"
            },
            {
                "verse": "Divi adsunt, iram stimulis odiumque cientes."
            },
            {
                "verse": "Ventipotens subito lictoris imagine sumpta"
            },
            {
                "verse": "Aeolus adductis correptam follibus auram"
            },
            {
                "verse": "Comprimit, et fauces adiungit follibus amplas"
            },
            {
                "verse": "Pronus humi, buccisque tumentibus incitat ignem."
            },
            {
                "verse": "Mulciber in speciem prunarum evadit, et ardens"
            },
            {
                "verse": "Ligna subit, flammamque levat per inane volantem."
            },
            {
                "verse": "\"Tu, foedos vertens oculos, et in ora puellae"
            },
            {
                "verse": "Censuliens cilio adducto, semel elige clamat"
            },
            {
                "verse": "Aut viri, aut nostris libamina ponere divis."
            },
            {
                "verse": "Illa autem sursum verso paulum ore morata est"
            },
            {
                "verse": "Oranti similis, mox se convertit ad ignes"
            },
            {
                "verse": "Subridens, vultuque hilari dissolvite - dixit -"
            },
            {
                "verse": "Vincla pedum, manuumque graves auferte catenas,"
            },
            {
                "verse": "Consulis ut mandata sequar, tum protinus illam"
            },
            {
                "verse": "Expediunt laeti properare ad sacra putantes.\""
            },
            {
                "verse": "Ipsa nihil dubitans postquam vestigia sensit"
            },
            {
                "verse": "Libera, praerapido subit alta incendia cursu."
            },
            {
                "verse": "Flammarum subito circum ora volubilis unda"
            },
            {
                "verse": "Fluctuat, et bibito cessavit anhelitus aestu."
            },
            {
                "verse": "Exanimum corpus veriti consumere numen"
            },
            {
                "verse": "Assistens sensere ignes, circumfluus ardor"
            },
            {
                "verse": "Lambere contentus tanquam daret oscula sacra"
            },
            {
                "verse": "Relligiosa cuti, membra inviolata reliquit."
            },
            {
                "verse": "Christigenae noctu dubitant inferre sepulcro"
            },
            {
                "verse": "Relliquias, vario inter se sermone loquentes."
            },
            {
                "verse": "Ambiguum tandem pietas animosa timorem"
            },
            {
                "verse": "Vicit, et egressi in littus rapuere cadaver"
            },
            {
                "verse": "Syncerum, quod nulla avium, quod nulla ferarum"
            },
            {
                "verse": "Attigerat morsu, sine signo ardoris, amomum"
            },
            {
                "verse": "Ad cyprum redolens vultu venerabile pulchro."
            },
            {
                "verse": "Illatumque urbi scalis ad moenia missis,"
            },
            {
                "verse": "Fonte lavant tepido, myrraeque liquoribus unctum"
            },
            {
                "verse": "Dant tumulo gemebundi omnes, multoque rubentes"
            },
            {
                "verse": "Fletu oculos, totamque trahunt in funere noctem."
            },
            {
                "verse": "Mens suscepta choris superum tranare volatu"
            },
            {
                "verse": "Incipit excelso rubri super aequora ponti"
            },
            {
                "verse": "Alitis in morem, Riphaea cacumina laeva,"
            },
            {
                "verse": "Aethiopes dextra videt, oceanumque calentem."
            },
            {
                "verse": "Trans Arabes fugit, et Persas, Carmanica regna"
            },
            {
                "verse": "Transit, et Indorum fines, ubi labitur Indus"
            },
            {
                "verse": "In mare multivado cursu, procul aspicit amnem"
            },
            {
                "verse": "Gangis, et in tumultum veniunt, ubi magnus Hiarchas"
            },
            {
                "verse": "Dicitur agrestes olim docuisse sophistas."
            },
            {
                "verse": "Hic intermisso paulum requiescere cursu"
            },
            {
                "verse": "Diis visum, gelida palmae residere sub umbra."
            },
            {
                "verse": "Tum veteres animo volvens Apolonia curas"
            },
            {
                "verse": "Sic fatur. \"Quae mortales amentia divi"
            },
            {
                "verse": "Tanta premit, quae lux oculos perstringere, quae nox"
            },
            {
                "verse": "Usque adeo obcaecare potest, ut cernere non sit"
            },
            {
                "verse": "Fas longos quae aerumna dies, quae damna sequantur."
            },
            {
                "verse": "Tempora nec videant sibi noxia, corpora olentes"
            },
            {
                "verse": "Esse sepulturas, terrena negocia saxum"
            },
            {
                "verse": "Sisiphia cervice cadens, undamque sororum"
            },
            {
                "verse": "Pertusis labentem urnis. Ixionis orbem,"
            },
            {
                "verse": "Esse metus, esse insidias, esse anxietates,"
            },
            {
                "verse": "Quae torquent roduntque animos fallacia, poma"
            },
            {
                "verse": "Et mendacis aquae fluvium quem Tantalus ore"
            },
            {
                "verse": "Insequitur, spes invalidas, sudataque frustra"
            },
            {
                "verse": "Vota hominum temere audentum, cum corpore vinctam"
            },
            {
                "verse": "Ferre animam, quicquid poenarum ascribitur orco"
            },
            {
                "verse": "Prosequitur, mirans itidem mortalia corda"
            },
            {
                "verse": "Sic horrere necem, quam si dignoscere fas sit,"
            },
            {
                "verse": "Sponte sibi asciscant, naturae arcana videndo"
            },
            {
                "verse": "Gaudet, et exultans oculis circumlegit orbem"
            },
            {
                "verse": "Terrarum, pelagi stagna alta, volubile coelum."
            },
            {
                "verse": "Unde lacus amnesque fluant, quae fontibus undam"
            },
            {
                "verse": "Suppeditent causae, cur terrae immobile pondus"
            },
            {
                "verse": "Pendeat, et cur tot saeclis flagraverit Aethna."
            },
            {
                "verse": "Cur caret semper pluvius, cur flumine tanto"
            },
            {
                "verse": "Aestuet Aegyptus, Nilique intelligit ortum."
            },
            {
                "verse": "Quid moveat molem undarum, qua lege ferantur"
            },
            {
                "verse": "Aequora, qua volucres veniant ab origine venti."
            },
            {
                "verse": "Quas maculas luna ore gerat, quid sydera verset."
            },
            {
                "verse": "Quot coeli, quot eorum axes, an in omnibus unus,"
            },
            {
                "verse": "Num sint corporei, num sint sine corpore divi."
            },
            {
                "verse": "An mundus sine fine capax, an limite certo"
            },
            {
                "verse": "Clausus, et an vivant, et sint animantia coeli,"
            },
            {
                "verse": "Omnia mente capit, nihil est quod scire volentem"
            },
            {
                "verse": "Effugiat, nihil est rursum quod habere volenti"
            },
            {
                "verse": "Deficiat, secura necis, secura dolorum."
            },
            {
                "verse": "Taliter affectae superi quid perdimus, aiunt,"
            },
            {
                "verse": "Tempora? Divinorum operum si tanta voluptas"
            },
            {
                "verse": "Scire genus, quid scire Deum? praesentiaque ora"
            },
            {
                "verse": "Cernere? Nil aliud potis est sperare voluntas"
            },
            {
                "verse": "Altius. Huc cursus, nostris haec ultima votis"
            },
            {
                "verse": "Meta, quid hic terimus verba inter plurima tempus?\""
            },
            {
                "verse": "Ergo iter ingressi seque in sublime levantes"
            },
            {
                "verse": "Praetereunt Indos, iam nil nisi pontus et aurae"
            },
            {
                "verse": "Sub pedibus, superant ignes, in aperta feruntur"
            },
            {
                "verse": "Atria coelorum, tenebrarum expertia, nocti"
            },
            {
                "verse": "Invia, vix tellus (tam parvo includitur orbe)"
            },
            {
                "verse": "In mediis apparet aquis, iam sydera gaudent"
            },
            {
                "verse": "Contrectare manu, vadunt qua tempora veris"
            },
            {
                "verse": "Inchoat et gelida Titan descendit ab urna."
            },
            {
                "verse": "Astra supergressi iuga summa ardentis Olympi"
            },
            {
                "verse": "Tandem ineunt, ubi divorum domus atque Tonantis"
            },
            {
                "verse": "Curia, et nostro requies non cognita mundo."
            }
        ]
    ]
}