{
    "author": "Marco Antonio Flaminio",
    "title": "carmina",
    "url": "http://www.poetiditalia.it/texts/FLAMI_MA|carm|001",
    "text": [
        [],
        [
            {
                "verse": "Ecce Flaminii tui libellum,"
            },
            {
                "verse": "Candidissime Turriane, quem nos"
            },
            {
                "verse": "Donamus tibi iure; quando nemo"
            },
            {
                "verse": "Tantum nos amat, aut amavit umquam;"
            },
            {
                "verse": "Neque hoc munere, quod mihi dederunt"
            },
            {
                "verse": "Formosae manibus suis Camoenae,"
            },
            {
                "verse": "Dum colo Aonios puer recessus,"
            },
            {
                "verse": "Potest dignior ullus esse, quam tu;"
            },
            {
                "verse": "Quem Phoebus pater, et novem sorores"
            },
            {
                "verse": "Amant non minus ac suos ocellos."
            },
            {
                "verse": "At vos, numina cara, TURRIANI"
            },
            {
                "verse": "Famam cum lepido meo libello"
            },
            {
                "verse": "Servate incolumem perenne in aevum."
            }
        ],
        [
            {
                "verse": "Iam satis cecini fera"
            },
            {
                "verse": "Regum proelia: nunc age,"
            },
            {
                "verse": "Mater Pieri, quem deum,"
            },
            {
                "verse": "Quem dulci Aeoliae fidis"
            },
            {
                "verse": "Plectro rite canemus?"
            },
            {
                "verse": "An te, lanigeri gregis"
            },
            {
                "verse": "Silvarumque virentium"
            },
            {
                "verse": "Custos, cui nigra Maenali"
            },
            {
                "verse": "Terga, cui gelidi placent"
            },
            {
                "verse": "Summa templa Lycaei?"
            },
            {
                "verse": "Nymphae, semiferam Iovis"
            },
            {
                "verse": "Prolem dicite, dicite"
            },
            {
                "verse": "Pana capripedem, leves"
            },
            {
                "verse": "Suetum cum Dryadis choros"
            },
            {
                "verse": "Silvis ducere in altis."
            },
            {
                "verse": "En ut grata silentia"
            },
            {
                "verse": "Cantu noctivago deus"
            },
            {
                "verse": "Rumpit. Cernite, io, venit,"
            },
            {
                "verse": "En venit capitis feri"
            },
            {
                "verse": "Serta pinea quassans."
            },
            {
                "verse": "Huc concurrite, virgines"
            },
            {
                "verse": "Intactae, et pueri integri:"
            },
            {
                "verse": "At quibus scelera impia"
            },
            {
                "verse": "Mentem sollicitant, procul"
            },
            {
                "verse": "Hinc abeste, profani."
            },
            {
                "verse": "Absint et querimoniae,"
            },
            {
                "verse": "Et mixtus lacrimis dolor:"
            },
            {
                "verse": "Hic laetis choreis dies"
            },
            {
                "verse": "Ducenda, hic leve tinnula"
            },
            {
                "verse": "Carmen voce sonandum."
            },
            {
                "verse": "O Pan Naiadum pater,"
            },
            {
                "verse": "Qui per devia montium"
            },
            {
                "verse": "Valliumque reconditarum"
            },
            {
                "verse": "Agrestes agitas, canum"
            },
            {
                "verse": "Cinctus agmine, lyncas:"
            },
            {
                "verse": "Te divum, atque hominum sator"
            },
            {
                "verse": "Silvarum dominum dedit"
            },
            {
                "verse": "Esse, qua roseus dies"
            },
            {
                "verse": "Surgit, quaque cadens rubris"
            },
            {
                "verse": "Ponti mergitur undis."
            },
            {
                "verse": "Tu fontes liquidos gregi, et"
            },
            {
                "verse": "Laeta pabula sufficis:"
            },
            {
                "verse": "Tu custos ovium potens"
            },
            {
                "verse": "Dictus, mollia candidis"
            },
            {
                "verse": "Exples vellera lanis."
            },
            {
                "verse": "Quos tu, sancte, pio semel"
            },
            {
                "verse": "Agnos lumine videris,"
            },
            {
                "verse": "Illos nec stabulis lupus"
            },
            {
                "verse": "Infestus rapiet, mala"
            },
            {
                "verse": "Nec contagia laedent."
            },
            {
                "verse": "Felices nemorum comae,"
            },
            {
                "verse": "Quae te, cum vaga roscidus"
            },
            {
                "verse": "Vesper sidera protulit,"
            },
            {
                "verse": "Dulci carmina fistula"
            },
            {
                "verse": "Audivere canentem."
            },
            {
                "verse": "Tunc purae melius nitent"
            },
            {
                "verse": "Noctis conscia sidera:"
            },
            {
                "verse": "Tunc aurae Zephyri tacent:"
            },
            {
                "verse": "Tunc laetas croceis humus"
            },
            {
                "verse": "Spargit floribus herbas."
            },
            {
                "verse": "Non tam dulce sonat cadens"
            },
            {
                "verse": "Udo in gramine cycnus, aut"
            },
            {
                "verse": "Veris tempore floridi"
            },
            {
                "verse": "Ales sub siluae querens"
            },
            {
                "verse": "Densis Daulias umbris."
            },
            {
                "verse": "Ergo Hamadryades deae,"
            },
            {
                "verse": "Limpidis ubi procubat"
            },
            {
                "verse": "Umbra saxea fontibus,"
            },
            {
                "verse": "Ludunt in numerum, et levi"
            },
            {
                "verse": "Campos ter pede pulsant."
            },
            {
                "verse": "Tu vero choream regens,"
            },
            {
                "verse": "Cantus ingeminas: sonant"
            },
            {
                "verse": "Laetis omnia plausibus,"
            },
            {
                "verse": "Et cultrix nemorum gemit"
            },
            {
                "verse": "Imis vallibus Echo."
            },
            {
                "verse": "Mox fessa Dryadum agmina"
            },
            {
                "verse": "Propter gramineam sedent"
            },
            {
                "verse": "Ripam fluminis, hic ubi"
            },
            {
                "verse": "Dulcem mollis amaracus"
            },
            {
                "verse": "Late spirat odorem."
            },
            {
                "verse": "Et dum suave rubentia"
            },
            {
                "verse": "Carpunt mala, vel aureos"
            },
            {
                "verse": "Crines frigidulis aquis"
            },
            {
                "verse": "Immergunt, liquida simul"
            },
            {
                "verse": "Voce carmina dicunt."
            },
            {
                "verse": "Ut fulgentia sidera"
            },
            {
                "verse": "Et magnas superum domos"
            },
            {
                "verse": "Linquens, ad vaga flumina"
            },
            {
                "verse": "Paverit niveas oves"
            },
            {
                "verse": "Maiae clara propago,"
            },
            {
                "verse": "Qua Cyllenia verticem"
            },
            {
                "verse": "Rupes umbriferum nigris"
            },
            {
                "verse": "Late fontibus irrigat,"
            },
            {
                "verse": "Et gratas pecori vago"
            },
            {
                "verse": "Semper sufficit herbas."
            },
            {
                "verse": "Hic flavae Dryopes sinu"
            },
            {
                "verse": "In molli recubans deus"
            },
            {
                "verse": "Caelo frondiferum nemus"
            },
            {
                "verse": "Praefert, heu nimium gravi"
            },
            {
                "verse": "Victus vulnere amoris."
            },
            {
                "verse": "At felix Dryope, novem"
            },
            {
                "verse": "Post fastidia mensium,"
            },
            {
                "verse": "Optatum ex utero dedit"
            },
            {
                "verse": "Pondus. Vix puer hauserat"
            },
            {
                "verse": "Dias aetheris oras,"
            },
            {
                "verse": "Fugerunt Dryades, parens"
            },
            {
                "verse": "Fugit territa, nam inguinum"
            },
            {
                "verse": "Tenus hircus olens erat"
            },
            {
                "verse": "Infans, binaque flammea"
            },
            {
                "verse": "Stabant cornua fronte."
            },
            {
                "verse": "Tunc illum genitor ferens"
            },
            {
                "verse": "Albis pellibus abditum,"
            },
            {
                "verse": "Ad magni solium Iovis"
            },
            {
                "verse": "Venit: nec mora, risit im-"
            },
            {
                "verse": "Mensi rector Olympi:"
            },
            {
                "verse": "Riserunt superi: at Venus"
            },
            {
                "verse": "In sinu puerum tenens,"
            },
            {
                "verse": "Visus pascit amabili"
            },
            {
                "verse": "Monstro, grataque turgidae"
            },
            {
                "verse": "Libat oscula fronti."
            },
            {
                "verse": "Salve, o Naiadum potens,"
            },
            {
                "verse": "Salve, et hinc lacrimabiles"
            },
            {
                "verse": "Morbos, et miseram famem in"
            },
            {
                "verse": "Extremas Arabum domos,"
            },
            {
                "verse": "Et feros age Turcas."
            }
        ],
        [
            {
                "verse": "Diva funestis inimica morbis,"
            },
            {
                "verse": "Cui vigor mentis, solidumque robur,"
            },
            {
                "verse": "Et ioci dulces, animique semper"
            },
            {
                "verse": "Gaudia cordi:"
            },
            {
                "verse": "Te voluptatis canimus parentem,"
            },
            {
                "verse": "Candidam blandae Veneris sodalem,"
            },
            {
                "verse": "Unicum vitae decus, et malorum"
            },
            {
                "verse": "Dulce levamen;"
            },
            {
                "verse": "Quam colunt sancte iuvenes, senesque,"
            },
            {
                "verse": "Quam sibi cuncti cupiunt, suisque;"
            },
            {
                "verse": "Nam simul coetus hominum caducos"
            },
            {
                "verse": "Alma revisis,"
            },
            {
                "verse": "Ilicet Morbi fugiunt protervi,"
            },
            {
                "verse": "Occidit Febris truculenta, dirus"
            },
            {
                "verse": "Occidit Pallor, fera Mors profundo"
            },
            {
                "verse": "Exsulat Orco:"
            },
            {
                "verse": "At domus florent pueris, senesque"
            },
            {
                "verse": "Induunt fortem virides iuventam,"
            },
            {
                "verse": "Et Venus terras colit, et Lyaeus,"
            },
            {
                "verse": "Et bonus Hymen."
            },
            {
                "verse": "O quies rerum, o hominum benigna"
            },
            {
                "verse": "Mater, o cunctis veneranda; namque"
            },
            {
                "verse": "Quid potest gratum sine te, quid ulli"
            },
            {
                "verse": "Dulce videri?"
            },
            {
                "verse": "Huc ades nostrum miserans laborem,"
            },
            {
                "verse": "Sive te caeli tenet aula, sive"
            },
            {
                "verse": "Insulis molles choreas beatis"
            },
            {
                "verse": "Laeta frequentas."
            },
            {
                "verse": "Huc ades tandem, bona diva, et artus"
            },
            {
                "verse": "Languidos aura refove salubri,"
            },
            {
                "verse": "Ne meam tabes edat immerentis"
            },
            {
                "verse": "Atra iuventam."
            }
        ],
        [
            {
                "verse": "At te quis tacitam sinat,"
            },
            {
                "verse": "O castissima caelitum,"
            },
            {
                "verse": "Cultrix o Erymanthii,"
            },
            {
                "verse": "Cynthiique recessus?"
            },
            {
                "verse": "Te chori, et citharae iuvant,"
            },
            {
                "verse": "Te iuvat strepitus canum"
            },
            {
                "verse": "Audire, et celeres feras"
            },
            {
                "verse": "Acri figere cornu."
            },
            {
                "verse": "At cum Sol abit aureus,"
            },
            {
                "verse": "Tu perfusa liquentibus"
            },
            {
                "verse": "Undis Oceani, vago"
            },
            {
                "verse": "Lustras aethera curru."
            },
            {
                "verse": "Currum lucida sidera"
            },
            {
                "verse": "Sectantur pede candido,"
            },
            {
                "verse": "Lascivas meditantia"
            },
            {
                "verse": "Pura nocte choreas."
            },
            {
                "verse": "Tunc silvae memor, aureos"
            },
            {
                "verse": "Flores, et violaria,"
            },
            {
                "verse": "Et parvas segetes levi"
            },
            {
                "verse": "Nutris humida rore."
            },
            {
                "verse": "Tu ferum mare temperas,"
            },
            {
                "verse": "Tu Noti, et pluviae potens,"
            },
            {
                "verse": "Tu partus aperis prece"
            },
            {
                "verse": "Ter vocata puellae."
            },
            {
                "verse": "Salve, dux bona siderum;"
            },
            {
                "verse": "Altorum dea montium,"
            },
            {
                "verse": "Salve; votaque virginum"
            },
            {
                "verse": "Audi rite precantum."
            }
        ],
        [
            {
                "verse": "Ecce ab extremo veniens Eoo"
            },
            {
                "verse": "Roscidas Aurora refert quadrigas,"
            },
            {
                "verse": "Et sinu lucem roseo nitentem"
            },
            {
                "verse": "Candida portat."
            },
            {
                "verse": "Ite, pallentes tenebrae, sub Orcum,"
            },
            {
                "verse": "Ite, quae tota mihi nocte diros"
            },
            {
                "verse": "Manium vultus, mihi dira semper"
            },
            {
                "verse": "Somnia fertis."
            },
            {
                "verse": "Da lyram vati, puer; ipse flores"
            },
            {
                "verse": "Sparge, dum canto. Bona diva, salve"
            },
            {
                "verse": "Quae tuo furvas radiante terras"
            },
            {
                "verse": "Lumine lustras."
            },
            {
                "verse": "En tibi suaves violas, crocumque,"
            },
            {
                "verse": "En odorati calathos amomi:"
            },
            {
                "verse": "Surgit, et nostros tibi dulcis aura"
            },
            {
                "verse": "Portat odores."
            },
            {
                "verse": "Deferat laudes utinam precesque,"
            },
            {
                "verse": "Quas tibi supplex mea Musa fundit,"
            },
            {
                "verse": "Iam pio sanctos bene docta divos"
            },
            {
                "verse": "Tollere cantu."
            },
            {
                "verse": "Quis tuam digne celebrare lucem"
            },
            {
                "verse": "Possit, o almae genitrix diei?"
            },
            {
                "verse": "Quis tuam formam, o dea ante divas"
            },
            {
                "verse": "Pulchrior omnes?"
            },
            {
                "verse": "Ut genas caelo roseas, comamque"
            },
            {
                "verse": "Auream profers, tibi fulva cedunt"
            },
            {
                "verse": "Astra, decedit rutilante victa"
            },
            {
                "verse": "Luna decore."
            },
            {
                "verse": "Te sine aeterna iaceant sepulti"
            },
            {
                "verse": "Nocte mortales: sine te nec ullus"
            },
            {
                "verse": "Sit color rebus, neque vita doctas"
            },
            {
                "verse": "Culta per artes."
            },
            {
                "verse": "Tu gravem pigris oculis soporem"
            },
            {
                "verse": "Excutis (leti sopor est imago);"
            },
            {
                "verse": "Evocans tectis sua quemque laetum ad"
            },
            {
                "verse": "Munia mittis."
            },
            {
                "verse": "Exsilit stratis rapidus viator,"
            },
            {
                "verse": "Ad iugum fortes redeunt iuvenci,"
            },
            {
                "verse": "Laetus in silvas properat citato"
            },
            {
                "verse": "Cum grege pastor."
            },
            {
                "verse": "Ast amans carae thalamum puellae"
            },
            {
                "verse": "Deserit flens, et tibi verba dicit"
            },
            {
                "verse": "Aspera, amplexu tenerae cupito a-"
            },
            {
                "verse": "Vulsus amicae."
            },
            {
                "verse": "Ipse amet noctis latebras dolosae,"
            },
            {
                "verse": "Me iuvet semper bona lux. Nitentem"
            },
            {
                "verse": "Da mihi lucem, dea magna, longos"
            },
            {
                "verse": "Cernere in annos."
            }
        ],
        [
            {
                "verse": "O fons Melioli sacer,"
            },
            {
                "verse": "Lympha splendide vitrea,"
            },
            {
                "verse": "In quo virgineum mea"
            },
            {
                "verse": "Lavit Delia corpus;"
            },
            {
                "verse": "Tuque lenibus enitens"
            },
            {
                "verse": "Arbor florida ramulis,"
            },
            {
                "verse": "Qua latus niveum, et caput"
            },
            {
                "verse": "Fulsit illa decorum;"
            },
            {
                "verse": "Et vos prata recentia,"
            },
            {
                "verse": "Quae vestem nitidam, et sinum"
            },
            {
                "verse": "Fovistis tenerum uvida"
            },
            {
                "verse": "Laeti graminis herba;"
            },
            {
                "verse": "Vosque aurae liquidi aetheris,"
            },
            {
                "verse": "Nostri consciae amoris, ad-"
            },
            {
                "verse": "Este, dum queror, atque vos"
            },
            {
                "verse": "Suprema alloquor hora."
            },
            {
                "verse": "Si sic fata volunt fera,"
            },
            {
                "verse": "Si sic est placitum deis,"
            },
            {
                "verse": "Ut nobis amor impia"
            },
            {
                "verse": "Morte lumina condat,"
            },
            {
                "verse": "Saltem pro pietate mea"
            },
            {
                "verse": "Hoc concedite, frigidum"
            },
            {
                "verse": "Ut corpus liceat mihi"
            },
            {
                "verse": "Vestra ponere terra."
            },
            {
                "verse": "Sic satis moriar libens,"
            },
            {
                "verse": "Si spes haec veniat simul;"
            },
            {
                "verse": "Quod nullo melius loco hos"
            },
            {
                "verse": "Linquet spiritus artus."
            },
            {
                "verse": "O si tempus erit modo,"
            },
            {
                "verse": "Cum suetum huc aditum ferat,"
            },
            {
                "verse": "Quae nos ante diem nigros"
            },
            {
                "verse": "Cogit visere manes,"
            },
            {
                "verse": "Et locum aspiciens, ubi"
            },
            {
                "verse": "Illo purpureo die"
            },
            {
                "verse": "Me vidit, miserum suis"
            },
            {
                "verse": "Multum quaerat ocellis!"
            },
            {
                "verse": "Sed iam frigida pulverem"
            },
            {
                "verse": "Inter saxa videns, statim"
            },
            {
                "verse": "Pectore ardeat intimo, et"
            },
            {
                "verse": "Me sic fata reposcat,"
            },
            {
                "verse": "Ut vitae veniam impetret,"
            },
            {
                "verse": "Et cogat superos suum"
            },
            {
                "verse": "In votum, humida candido"
            },
            {
                "verse": "Tergens lumina velo."
            },
            {
                "verse": "Pulchris undique ramulis"
            },
            {
                "verse": "Instar imbris in aureum"
            },
            {
                "verse": "Manabant dominae sinum"
            },
            {
                "verse": "Flores suave rubentes."
            },
            {
                "verse": "Talis Idalia Venus"
            },
            {
                "verse": "Silva, sub viridi iacet"
            },
            {
                "verse": "Myrto, puniceo hinc et hinc"
            },
            {
                "verse": "Nimbo tecta rosarum."
            },
            {
                "verse": "Hic flos purpureas super"
            },
            {
                "verse": "Vestes, hic super aureos"
            },
            {
                "verse": "Crines, hic rosei super"
            },
            {
                "verse": "Oris labra cadebat:"
            },
            {
                "verse": "Ille gramine roscido"
            },
            {
                "verse": "Insterni, hic vitrea super"
            },
            {
                "verse": "Lympha nare, alius cito in"
            },
            {
                "verse": "Gyrum turbine verti."
            },
            {
                "verse": "Leni murmure candidum"
            },
            {
                "verse": "Audisses Zephyrum tibi"
            },
            {
                "verse": "Palam dicere, Regnat hic"
            },
            {
                "verse": "Blandi mater Amoris."
            },
            {
                "verse": "Tunc mecum ter, et amplius"
            },
            {
                "verse": "Dixi, Aut venit ab aethere"
            },
            {
                "verse": "Haec alto, vel Oreadum"
            },
            {
                "verse": "Certe sanguinis una est."
            },
            {
                "verse": "Sic et blanda protervitas,"
            },
            {
                "verse": "Sic et virgineum decus"
            },
            {
                "verse": "Oris, verbaque dulcia"
            },
            {
                "verse": "Memet abstulerant mihi,"
            },
            {
                "verse": "Ut suspiria ab intimo"
            },
            {
                "verse": "Fundens pectore, saepius"
            },
            {
                "verse": "Dicerem, Huc ego qua via,"
            },
            {
                "verse": "Quove tempore veni?"
            },
            {
                "verse": "Nam super nitidum aethera"
            },
            {
                "verse": "Evectus volucri pede, et"
            },
            {
                "verse": "Magni concilio Iovis"
            },
            {
                "verse": "Interesse videbar."
            },
            {
                "verse": "Illo ex tempore frigerans"
            },
            {
                "verse": "Fons, et prata recentia, et"
            },
            {
                "verse": "Arbor florida sic mihi"
            },
            {
                "verse": "Mentem amore revinxit,"
            },
            {
                "verse": "Ut seu nox tenebris diem"
            },
            {
                "verse": "Pellit, seu rapidum fugit"
            },
            {
                "verse": "Solem, non alia miser"
            },
            {
                "verse": "Umquam sede quiescam."
            }
        ],
        [
            {
                "verse": "Di, quibus tam CORYCIUS venusta"
            },
            {
                "verse": "Signa, tam dives posuit sacellum,"
            },
            {
                "verse": "Ulla si vestros animos piorum"
            },
            {
                "verse": "Gratia tangit,"
            },
            {
                "verse": "Vos iocos risusque senis faceti"
            },
            {
                "verse": "Sospites servate diu, senectam"
            },
            {
                "verse": "Vos date et semper viridem, et Falerno"
            },
            {
                "verse": "Usque madentem."
            },
            {
                "verse": "At simul longo satiatus aevo"
            },
            {
                "verse": "Liquerit terras, dapibus deorum"
            },
            {
                "verse": "Laetus intersit, potiore mutans"
            },
            {
                "verse": "Nectare Bacchum."
            }
        ],
        [
            {
                "verse": "Iam nox Sidera Tethyos"
            },
            {
                "verse": "Undis caeruleis condere coeperat,"
            },
            {
                "verse": "Cum laetae volucres diem"
            },
            {
                "verse": "Venturum vario carmine nuntiant;"
            },
            {
                "verse": "Argutae fidicen lyrae"
            },
            {
                "verse": "Alcon, auricomo gratus Apollini"
            },
            {
                "verse": "Alcon, in viridi sedens"
            },
            {
                "verse": "Ripa Tybridis haec dulcia fundere"
            },
            {
                "verse": "Coepit carmina, Lesbium"
            },
            {
                "verse": "Aurato feriens pectine barbiton."
            },
            {
                "verse": "Iam Sol Oceano diem"
            },
            {
                "verse": "Ducet purpureis, Roma parens, equis,"
            },
            {
                "verse": "Quo FARNESIUS inclyti"
            },
            {
                "verse": "Heros imperii sceptra potentia"
            },
            {
                "verse": "Sumens auspicio deum"
            },
            {
                "verse": "Felici, Ausoniis attulit urbibus"
            },
            {
                "verse": "Pacis gaudia candidae;"
            },
            {
                "verse": "Et belli furias alpibus, et mari"
            },
            {
                "verse": "Arcens, tristia dulcibus"
            },
            {
                "verse": "Mutavit litui murmura canticis."
            },
            {
                "verse": "Ex illo nitidis viret"
            },
            {
                "verse": "Arvis tuta Ceres, Bacchus et exteris"
            },
            {
                "verse": "Crescit liber ab hostibus,"
            },
            {
                "verse": "Nec nostros abigit miles atrox greges,"
            },
            {
                "verse": "Nec passim pila ferrea"
            },
            {
                "verse": "Ictu fulmineo moenia concutit."
            },
            {
                "verse": "Nec discordia civium"
            },
            {
                "verse": "Cognato maculans sanguine dexteras"
            },
            {
                "verse": "Miscet proelia; quo nihil"
            },
            {
                "verse": "Sol, qui cuncta videt, spectat acerbius."
            },
            {
                "verse": "PAULLO denique TERTIO"
            },
            {
                "verse": "Rerum praeside, vis, et furor impius,"
            },
            {
                "verse": "Et tristes superum minae"
            },
            {
                "verse": "Excessere procul finibus Italis,"
            },
            {
                "verse": "Illuxitque beata diu"
            },
            {
                "verse": "Optato veniens tempore Faustitas:"
            },
            {
                "verse": "Ut quondam medio in mari"
            },
            {
                "verse": "Iactatis validi turbinis impetu"
            },
            {
                "verse": "Nautis Tyndaridae ferunt"
            },
            {
                "verse": "Fratres auxilium sidere dextero."
            },
            {
                "verse": "Ergo iam novus incipit"
            },
            {
                "verse": "Rerum ordo, facies iam nova cernitur:"
            },
            {
                "verse": "Antiquum revocat decus"
            },
            {
                "verse": "Divum Roma domus, et caput urbium,"
            },
            {
                "verse": "Et magnis legionibus"
            },
            {
                "verse": "Turcam, et Danubii flumina territat."
            },
            {
                "verse": "Fortunata per oppida"
            },
            {
                "verse": "Cornu fundit opes Copia divite:"
            },
            {
                "verse": "Virtuti suus est honos,"
            },
            {
                "verse": "Et legum timor, et prisca redit fides."
            },
            {
                "verse": "Sed iam purpureum bonae"
            },
            {
                "verse": "Ostendit Veneris stella oriens diem."
            },
            {
                "verse": "Salve, lux nitidissima,"
            },
            {
                "verse": "Natali proprio carior omnibus,"
            },
            {
                "verse": "Quos pulcherrima sustinet"
            },
            {
                "verse": "Regnis Hesperiae terra feracibus."
            },
            {
                "verse": "Te nec Iuppiter horridis"
            },
            {
                "verse": "Infuscet nebulis, nec malus invida"
            },
            {
                "verse": "Contristet pluvia Notus,"
            },
            {
                "verse": "Nec lux Oceano pulchrior exeat."
            },
            {
                "verse": "Foecundi aura Favonii"
            },
            {
                "verse": "Pingat caeruleis gramina liliis:"
            },
            {
                "verse": "Stillent mella virentibus"
            },
            {
                "verse": "Ramis: lacte mero, Tybri pater, fluas."
            },
            {
                "verse": "Tum laeti choreas loci"
            },
            {
                "verse": "Ducant, nec geminis iuncta sororibus"
            },
            {
                "verse": "Absit Gratia, nec Pudor"
            },
            {
                "verse": "Sanctus, nec Pietas, almaque Veritas."
            },
            {
                "verse": "At tu, nobilis imperi"
            },
            {
                "verse": "Vertex, magnanimum Roma Quiritium"
            },
            {
                "verse": "Mater, surge cadentibus"
            },
            {
                "verse": "Astris, et superum dona fer omnibus"
            },
            {
                "verse": "Templis: incipe debitas"
            },
            {
                "verse": "Prima luce deis reddere gratias"
            },
            {
                "verse": "Cantu, ac turis honoribus,"
            },
            {
                "verse": "Et PAULLO Pylii tempora Nestoris"
            },
            {
                "verse": "Ora, qui tibi saecula"
            },
            {
                "verse": "Saturni veteris rettulit aurea."
            }
        ],
        [
            {
                "verse": "Pulchrae Naiades, bonique Fauni,"
            },
            {
                "verse": "Dilectum iuvenem vocate ad istas"
            },
            {
                "verse": "Mecum delicias. Ades, Quiritum"
            },
            {
                "verse": "ALEXANDER ocelle. Sat tulisti"
            },
            {
                "verse": "Dura frigora, sat graves calores,"
            },
            {
                "verse": "Et casus varios periculorum."
            },
            {
                "verse": "Te vidit Tagus aurifer citatis"
            },
            {
                "verse": "Equis currere, te rapacis unda"
            },
            {
                "verse": "Rheni, te Liger, et Garumna vidit"
            },
            {
                "verse": "Iratos properantem adire reges,"
            },
            {
                "verse": "Et componere bella, foederumque"
            },
            {
                "verse": "Leges dicere: te feras per alpes"
            },
            {
                "verse": "Nuper terrificis euntem in armis"
            },
            {
                "verse": "Faunique stupuere Oreadesque,"
            },
            {
                "verse": "Dum cinctus legionibus Latinis"
            },
            {
                "verse": "Petis Vindelicas tremendus oras,"
            },
            {
                "verse": "Et magnum Carolum tuo labantem"
            },
            {
                "verse": "Firmas praesidio, trucesque nostris"
            },
            {
                "verse": "Agris Teutonicas minas repellis."
            },
            {
                "verse": "Sed iam desine, iam satis laborum"
            },
            {
                "verse": "Pro cara Italia subisti, omitte"
            },
            {
                "verse": "Curas Urbis, et Orbis, aestuosa"
            },
            {
                "verse": "Dum Canicula saevit, otiumque"
            },
            {
                "verse": "Praefer dulce negotiis, ut alti"
            },
            {
                "verse": "Virtus Scipiadae solebat olim"
            },
            {
                "verse": "Factitare, tumultuosa Romae"
            },
            {
                "verse": "Linquens moenia ter quaterque in anno."
            },
            {
                "verse": "Hic quiesce parumper, hic molestis"
            },
            {
                "verse": "Te furare laboribus. Licebit"
            },
            {
                "verse": "Horas fallere fervidas legendo"
            },
            {
                "verse": "Musae versiculos Horatianae,"
            },
            {
                "verse": "Et quae Moeonides sacer, sacerque"
            },
            {
                "verse": "Canit Vergilius. Licebit antra,"
            },
            {
                "verse": "Et fontes gelidos adire. Risus,"
            },
            {
                "verse": "Et ioci comites procul fugabunt"
            },
            {
                "verse": "Curas, tristitiamque; nec pudebit"
            },
            {
                "verse": "Modo incompositos videre motus"
            },
            {
                "verse": "Saltantis Pholoes: modo assidere"
            },
            {
                "verse": "Canenti Meliboeo. Aves tenaci"
            },
            {
                "verse": "Visco fallere, piscibus iuvabit"
            },
            {
                "verse": "Dolos tendere vitreis sub undis."
            },
            {
                "verse": "Nec cervi, leporesve, capreaeve"
            },
            {
                "verse": "Absunt; accipiterque copiosas"
            },
            {
                "verse": "Hic praedas agit: omnibus venusta"
            },
            {
                "verse": "Rura denique gaudiis redundant."
            },
            {
                "verse": "Ergo moenia Romuli, et severa"
            },
            {
                "verse": "Cuncta desere: sed cavebis illas"
            },
            {
                "verse": "Turmas innumerabiles clientum"
            },
            {
                "verse": "Tecum ducere. Sit comes Mapheus,"
            },
            {
                "verse": "Et Mirandula, Romulusque, docti"
            },
            {
                "verse": "In primis homines bonique. Ad illos"
            },
            {
                "verse": "Addantur alii viri elegantes,"
            },
            {
                "verse": "Sed pauci tamen. Haud beata gustes"
            },
            {
                "verse": "Ruris commoda, ni superfluentes"
            },
            {
                "verse": "Pompas Urbis in Urbe derelinquas."
            }
        ],
        [
            {
                "verse": "Formosa silva, vosque lucidi fontes,"
            },
            {
                "verse": "Et candidarum templa sancta Nympharum,"
            },
            {
                "verse": "Quam me beatum, quamque dis putem acceptum,"
            },
            {
                "verse": "Si vivere, et mori in sinu queam vestro!"
            },
            {
                "verse": "Nunc me necessitas acerba longinquas"
            },
            {
                "verse": "Adire terras cogit, et peregrinis"
            },
            {
                "verse": "Corpusculum laboribus fatigare."
            },
            {
                "verse": "At tu Diana, montis istius custos,"
            },
            {
                "verse": "Si saepe dulci fistula tuas laudes"
            },
            {
                "verse": "Cantavi, et aram floribus coronavi,"
            },
            {
                "verse": "Da cito, dea, ad tuos redire secessus."
            },
            {
                "verse": "Sed seu redibo, seu negaverint Parcae,"
            },
            {
                "verse": "Dum meminero mei, tui memor vivam,"
            },
            {
                "verse": "Formosa silva, vosque lucidi fontes,"
            },
            {
                "verse": "Et candidarum templa sancta Nympharum."
            }
        ],
        [
            {
                "verse": "Non semper rapido Cynthia belluas"
            },
            {
                "verse": "Cursu persequitur, nec miseris solet"
            },
            {
                "verse": "Semper letiferum Delius impiger"
            },
            {
                "verse": "Arcum tendere gentibus,"
            },
            {
                "verse": "Aut regina suum Calliope melos"
            },
            {
                "verse": "Noctes, atque dies continuat, neque"
            },
            {
                "verse": "Ipsis perpetuo saevit in ignibus"
            },
            {
                "verse": "Infestus Veneris puer."
            },
            {
                "verse": "Tu numquam studiis otia tristibus"
            },
            {
                "verse": "Interponere amas: sed magis in dies"
            },
            {
                "verse": "Pallentem sequitur cura scientiam,"
            },
            {
                "verse": "Atque alti labor ingeni."
            },
            {
                "verse": "At contra sapiens quam bene Socrates"
            },
            {
                "verse": "Doctus cum pueris ludere! Sic gravis"
            },
            {
                "verse": "Olim Panthoides seria mollibus"
            },
            {
                "verse": "Condebat citharae modis."
            },
            {
                "verse": "Quin et Scipiadae Laelius abdito"
            },
            {
                "verse": "Lucrini varias litore conchulas"
            },
            {
                "verse": "Certabat legere, ut grandia publicae"
            },
            {
                "verse": "Curae taedia poneret."
            },
            {
                "verse": "Iam mittas, Litavi, quaerere, quae Dei,"
            },
            {
                "verse": "Quae natura animae, cur Iovis optima"
            },
            {
                "verse": "Sit lux, curve senex falcifer invido"
            },
            {
                "verse": "Terras lumine fascinet."
            },
            {
                "verse": "Indulge potius, dum licet, otio,"
            },
            {
                "verse": "Et solare levi Flaminium lyra"
            },
            {
                "verse": "Maerentem ob dominae dissidium Chloes."
            },
            {
                "verse": "Et Lygdae nova proelia."
            }
        ],
        [
            {
                "verse": "Iam bruma veniente praeterivit"
            },
            {
                "verse": "Aestas mollior, et cadunt ab altis"
            },
            {
                "verse": "Frondes arboribus: tepor Favoni"
            },
            {
                "verse": "Immanes Boreae furentis iras"
            },
            {
                "verse": "Formidans abit: illum agri voluptas"
            },
            {
                "verse": "Canorae volucres sequuntur. Ergo"
            },
            {
                "verse": "Et nos dulcia rura deseramus,"
            },
            {
                "verse": "Dum Ver purpurea coma decorum"
            },
            {
                "verse": "Reducat Zephyri tepentis auram."
            },
            {
                "verse": "Horti deliciae meae valete,"
            },
            {
                "verse": "Fontes luciduli valete, salve"
            },
            {
                "verse": "Mihi villula carior superbis"
            },
            {
                "verse": "Regum liminibus. Recedo, sensum"
            },
            {
                "verse": "Sed meum hic animumque derelinquo."
            }
        ],
        [
            {
                "verse": "Laure, conspicuo nitens"
            },
            {
                "verse": "Semper tegmine frondium,"
            },
            {
                "verse": "Quas nec bruma gelu rigens,"
            },
            {
                "verse": "Nec saevi rabies Noti"
            },
            {
                "verse": "Laeto privat honore,"
            },
            {
                "verse": "Te canam, nemorum decus"
            },
            {
                "verse": "Arborumque virentium,"
            },
            {
                "verse": "Inter quas ita gloria"
            },
            {
                "verse": "Praestas, ut teneras super"
            },
            {
                "verse": "Vites tollitur alnus."
            },
            {
                "verse": "Iratae fugiens minas"
            },
            {
                "verse": "Iunonis, celeri ut pede"
            },
            {
                "verse": "Latona Ortygiam attigit,"
            },
            {
                "verse": "Te visa, gemini statim"
            },
            {
                "verse": "Solvit pondera foetus."
            },
            {
                "verse": "Hinc tantis meritis parem"
            },
            {
                "verse": "Phoebus reddere gratiam"
            },
            {
                "verse": "Quaerens, horrificum neci"
            },
            {
                "verse": "Ut Pythona dedit, tua"
            },
            {
                "verse": "Cinxit tempora fronde."
            },
            {
                "verse": "Dein vocalibus Aonum"
            },
            {
                "verse": "Silvis inseruit, te ubi"
            },
            {
                "verse": "Lactis fluminibus leves"
            },
            {
                "verse": "Nymphae, et capripedes rigant"
            },
            {
                "verse": "Dulci nectare Fauni."
            },
            {
                "verse": "Nec colles Heliconios"
            },
            {
                "verse": "Dextro contigerit pede"
            },
            {
                "verse": "Te quisquam sine; nam prius"
            },
            {
                "verse": "Ex Lauro capiunt sua"
            },
            {
                "verse": "Sancti praemia vates."
            },
            {
                "verse": "Quin et limina Caesarum,"
            },
            {
                "verse": "Victoremque etiam tuis"
            },
            {
                "verse": "Exornas foliis ducem,"
            },
            {
                "verse": "Cum Victoria nobili"
            },
            {
                "verse": "Plena pulvere venit."
            },
            {
                "verse": "Cum primum haec dea praepete"
            },
            {
                "verse": "Penna fortia Romuli"
            },
            {
                "verse": "Intrat moenia, poneris"
            },
            {
                "verse": "Tarpeii in gremio Iovis"
            },
            {
                "verse": "Laetae nuntia pacis."
            },
            {
                "verse": "Quamvis ipse Diespiter"
            },
            {
                "verse": "Crebris fulminibus deum"
            },
            {
                "verse": "Templa concutiat, tamen"
            },
            {
                "verse": "Nullis ipsa tonitribus"
            },
            {
                "verse": "Igni tacta corusco es."
            },
            {
                "verse": "Quis te laudibus efferat"
            },
            {
                "verse": "Dignis, Laure? Nocentium"
            },
            {
                "verse": "Tu purgamina sordibus"
            },
            {
                "verse": "Praebes, veraque cornea"
            },
            {
                "verse": "Mittis somnia porta."
            },
            {
                "verse": "Te pulcherrima sospitet"
            },
            {
                "verse": "Latona, et cohibens levi"
            },
            {
                "verse": "Arcu Cynthia belluas:"
            },
            {
                "verse": "Te Phoebus viridem tuus"
            },
            {
                "verse": "Omne servet in aevum."
            }
        ],
        [
            {
                "verse": "Age, Bacche, quis furor me rabidum occupat? io io"
            },
            {
                "verse": "Rapior, et alta cursu volucri in nemora feror,"
            },
            {
                "verse": "Ubi sacra Maenades cum trieterica celebrant,"
            },
            {
                "verse": "Furibunda solent vagantes agitare tripudia."
            },
            {
                "verse": "Audire videor alto reboantia strepitu"
            },
            {
                "verse": "Ubique aera: iam choris, iam videor nemorivagis"
            },
            {
                "verse": "Celer interesse turmis. Evoe mihi sola sub"
            },
            {
                "verse": "Pedibus tremunt, nubes evoe pulverea diem"
            },
            {
                "verse": "Mihi tollit. Adest, adest iam Semeleia propius"
            },
            {
                "verse": "Soboles: io venit, tinnula cymbala resonant,"
            },
            {
                "verse": "Phrygiis recurva stridet grave tibia calamis."
            },
            {
                "verse": "Evoe vagus abit animus, evoe tremula flagris"
            },
            {
                "verse": "Mihi terga quatit furor. Parce precor, precor, animum"
            },
            {
                "verse": "Stimulis citare tantis: alios rape celeres"
            },
            {
                "verse": "Per opaca Thraciae rura, alii capita rotent"
            },
            {
                "verse": "Hinc et hinc reflexa, thyrsisque feras hederigeris"
            },
            {
                "verse": "Lanient. In otiosis ego sacra latibulis"
            },
            {
                "verse": "Faciam, aureisque Bacchi pia numina fidibus"
            },
            {
                "verse": "Referam novus sacerdos. Tua, Liber, initia"
            },
            {
                "verse": "Cantabo, et ista, donec mihi vita supererit,"
            },
            {
                "verse": "Habitabo nemora, semper tuus, Evie, famulus."
            },
            {
                "verse": "Quod si bene, pater, Evantum me inserere choris"
            },
            {
                "verse": "Animo est, et altae furibundum per iuga Rhodopes"
            },
            {
                "verse": "Agitare, tuo mihi saltem munere liceat"
            },
            {
                "verse": "Rabidi furorem amoris compescere, pater, et"
            },
            {
                "verse": "Da servitio gravi dominae vivere vacuum."
            }
        ],
        [
            {
                "verse": "Umbrae frigidulae, arborum susurri,"
            },
            {
                "verse": "Antra roscida, discolore picta"
            },
            {
                "verse": "Tellus gramine, fontium loquaces"
            },
            {
                "verse": "Lymphae, garrulae aves, amica Musis"
            },
            {
                "verse": "Otia, o mihi si volare vestrum"
            },
            {
                "verse": "In sinum superi annuant benigni,"
            },
            {
                "verse": "Si dulci liceat frui recessu,"
            },
            {
                "verse": "Et nunc ludere versibus iocosis,"
            },
            {
                "verse": "Nunc somnum virides sequi per umbras,"
            },
            {
                "verse": "Nunc mulgere mea manu capellam,"
            },
            {
                "verse": "Lacteoque liquore membra sicca"
            },
            {
                "verse": "Irrigare per aestum, et aestuosis"
            },
            {
                "verse": "Curis dicere plurimam salutem;"
            },
            {
                "verse": "O quae tunc mihi vita, quam beata,"
            },
            {
                "verse": "Quam vitae similis foret deorum!"
            },
            {
                "verse": "At vos, o Heliconiae puellae,"
            },
            {
                "verse": "Queis fontes et amoena rura cordi,"
            },
            {
                "verse": "Si cara mihi luce cariores"
            },
            {
                "verse": "Estis, iam miserescite obsecrantis,"
            },
            {
                "verse": "Meque Urbis strepitu tumultuosae"
            },
            {
                "verse": "Ereptum in placido locate agello."
            }
        ],
        [
            {
                "verse": "Iam diem gyro breviore claudens"
            },
            {
                "verse": "Phoebus insani rabiem Leonis"
            },
            {
                "verse": "Sedat, Autumnumque refert decorum"
            },
            {
                "verse": "Mollior aestas."
            },
            {
                "verse": "Ille maturis redimitus uvis"
            },
            {
                "verse": "Laetus incedit per amoena rura:"
            },
            {
                "verse": "Eius aspectu exhilarata ducunt"
            },
            {
                "verse": "Poma colorem."
            },
            {
                "verse": "At puer flavae Semeles sodalem"
            },
            {
                "verse": "Candidum gaudens rediisse, prodit"
            },
            {
                "verse": "Obviam longe: socias choreas"
            },
            {
                "verse": "Iungit uterque."
            },
            {
                "verse": "Saltat hos circum thiasus, iocosi"
            },
            {
                "verse": "Panes, et passo Dryades capillo,"
            },
            {
                "verse": "Fistulis mixtum resonat suavis"
            },
            {
                "verse": "Tibia carmen."
            },
            {
                "verse": "Ipsa pomosos Cytherea in agros"
            },
            {
                "verse": "Migrat, et pulcher Iocus, et Voluptas:"
            },
            {
                "verse": "Tu tamen durus potes in molesta"
            },
            {
                "verse": "Urbe morari,"
            },
            {
                "verse": "Semper et magnum celeri per orbem"
            },
            {
                "verse": "Mente, FARNESI, volitas, quid acer"
            },
            {
                "verse": "Turca, quid Rhenus paret, ac remota in"
            },
            {
                "verse": "Parte Britannus,"
            },
            {
                "verse": "Providens longe. Sed omitte curam"
            },
            {
                "verse": "Imperi paucis vacuus diebus:"
            },
            {
                "verse": "Te magis tantos vegetum ad labores"
            },
            {
                "verse": "Rura remittent."
            }
        ],
        [
            {
                "verse": "Venuste agelle, tuque pulchra villula,"
            },
            {
                "verse": "Mei parentis optimi"
            },
            {
                "verse": "Olim voluptas, et quies gratissima"
            },
            {
                "verse": "Fuistis: at simul senex"
            },
            {
                "verse": "Terras reliquit, et beatas caelitum"
            },
            {
                "verse": "Petivit oras, incola"
            },
            {
                "verse": "Vos alter occupavit, atque ferreus"
            },
            {
                "verse": "Amabili vestro sinu"
            },
            {
                "verse": "Me lacrimantem eiecit, et caris procul"
            },
            {
                "verse": "Abire iussit finibus."
            },
            {
                "verse": "At nunc, amica rura, vos reddit mihi"
            },
            {
                "verse": "Farnesii benignitas."
            },
            {
                "verse": "Iam vos revisam, iam iuvabit, arbores"
            },
            {
                "verse": "Manu paterna consitas"
            },
            {
                "verse": "Videre, iam libebit in cubiculo"
            },
            {
                "verse": "Molles inire somnulos,"
            },
            {
                "verse": "Ubi senex solebat artus languidos"
            },
            {
                "verse": "Molli fovere lectulo."
            },
            {
                "verse": "Gaudete, fontes, rivulique limpidi;"
            },
            {
                "verse": "Heri vetusti filius"
            },
            {
                "verse": "Iam iam propinquat, vosque dulci fistula"
            },
            {
                "verse": "Mulcebit, illa fistula,"
            },
            {
                "verse": "Quam vestro Iolae donat Alcon Maximus,"
            },
            {
                "verse": "Ut inclyti Farnesii"
            },
            {
                "verse": "Laudes canentem Naidum pulcher chorus"
            },
            {
                "verse": "Miretur, et Pan capripes."
            }
        ],
        [
            {
                "verse": "Collis Aonii puella cultrix,"
            },
            {
                "verse": "Una ex virginibus novem tenellis,"
            },
            {
                "verse": "Quam nec bella cruenta, nec labores"
            },
            {
                "verse": "Solis dicere, sed puellularum"
            },
            {
                "verse": "Amores, querimonias, iocosque"
            },
            {
                "verse": "Lascivis elegis iuvat referre;"
            },
            {
                "verse": "Hanc myrtum tibi dedicat PHILIPPUS,"
            },
            {
                "verse": "Natus Vindelicis PHILIPPUS oris,"
            },
            {
                "verse": "Sed tam cultus, et elegans poeta,"
            },
            {
                "verse": "Tam dulcis lepidusque, ut Italorum"
            },
            {
                "verse": "Nemo sit propior tuo Tibullo."
            },
            {
                "verse": "Hanc ille irrigua fovebit unda,"
            },
            {
                "verse": "Hanc perfundet odoribus, tuasque"
            },
            {
                "verse": "Laudes assidue sub huius umbra,"
            },
            {
                "verse": "Molli carmine concinet. Puella"
            },
            {
                "verse": "Pulchra, tu iuveni fave, tuaeque"
            },
            {
                "verse": "Fac sit deliciae, tuique amores."
            }
        ],
        [
            {
                "verse": "Mater candida, candidique fratres,"
            },
            {
                "verse": "Qui me funere rapti acerbo, in atris"
            },
            {
                "verse": "Lugentem tenebris videtis, et cum"
            },
            {
                "verse": "Sol terras hilarat nitente luce,"
            },
            {
                "verse": "Et cum nox placidum refert soporem,"
            },
            {
                "verse": "Iam mei miserescite, et deorum"
            },
            {
                "verse": "Supplicate parenti, ut exuens me"
            },
            {
                "verse": "Vinclis corporeis, volare vestros"
            },
            {
                "verse": "Ad manes sinat; est enim relictum"
            },
            {
                "verse": "Nihil dulce mihi, nihil quod aegrum,"
            },
            {
                "verse": "Et maerentem animum levare possit,"
            },
            {
                "verse": "Praeterquam lacrimae, et querelae, ab imo"
            },
            {
                "verse": "Et suspiria corde tracta. Quod ni"
            },
            {
                "verse": "Timeret mea mens, adire dum vos"
            },
            {
                "verse": "Urget, ne, procul a piis repulsa,"
            },
            {
                "verse": "Vobis perpetuo careret, ipsum"
            },
            {
                "verse": "Ferrum iam mihi corpus exuisset."
            }
        ],
        [
            {
                "verse": "Vixisti, genitor, bene, ac beate,"
            },
            {
                "verse": "Nec pauper, neque dives, eruditus"
            },
            {
                "verse": "Satis, et satis eloquens, valente"
            },
            {
                "verse": "Semper corpore, mente sana, amicis"
            },
            {
                "verse": "Iucundus, pietate singulari."
            },
            {
                "verse": "Nunc lustris bene sexdecim peractis"
            },
            {
                "verse": "Ad divum proficisceris beatas"
            },
            {
                "verse": "Oras. I, genitor, tuumque natum"
            },
            {
                "verse": "Olympi cito siste tecum in arce."
            }
        ],
        [
            {
                "verse": "ANTONI venerande, anima mihi carior ipsa,"
            },
            {
                "verse": "Romamne semper incoles?"
            },
            {
                "verse": "Te nec avaritiae morbus, nec fervida honorum"
            },
            {
                "verse": "In Urbe detinet sitis."
            },
            {
                "verse": "Vis igitur properemus, ubi Dovadula Musis"
            },
            {
                "verse": "Amica praebet otia?"
            },
            {
                "verse": "Hunc agrum dat habere tibi Farnesius heros,"
            },
            {
                "verse": "Quo nil amoenius, neque"
            },
            {
                "verse": "Fertilius Baccho, et Cereri gratissima tellus"
            },
            {
                "verse": "Togata cernit Gallia."
            },
            {
                "verse": "Has age delicias, et dulcia rura petamus,"
            },
            {
                "verse": "Quo pulcher Autumnus vocat,"
            },
            {
                "verse": "Et Bacchus pater, et virides Pomona per herbas"
            },
            {
                "verse": "Cum Gratiis ducens choros."
            },
            {
                "verse": "Iam videor tecum patula proiectus in umbra"
            },
            {
                "verse": "Ad lucidi fontis caput,"
            },
            {
                "verse": "Discere, nubigenam quae mille coloribus Irim"
            },
            {
                "verse": "Vis pingat imbris nuntiam;"
            },
            {
                "verse": "Cur cadat aestivo glacialis sidere grando;"
            },
            {
                "verse": "Quis tantus excitet furor"
            },
            {
                "verse": "Ventos, horrisonas curvato gurgite ut undas"
            },
            {
                "verse": "Ad alta mittant sidera;"
            },
            {
                "verse": "Altera cur auro tellus fluat, altera ferro,"
            },
            {
                "verse": "At illa gemmis splendeat."
            },
            {
                "verse": "Felix, qui rerum causas, MIRANDULA, nosti,"
            },
            {
                "verse": "Et eleganter explicas."
            },
            {
                "verse": "Tu docti pridem male culta vireta Lycaei"
            },
            {
                "verse": "Post longa primus saecula"
            },
            {
                "verse": "Efficis, ut prisco revirescant more, quod omnis"
            },
            {
                "verse": "Miretur aetas postera,"
            },
            {
                "verse": "Teque parem dicat magnis heroibus illis"
            },
            {
                "verse": "Quos ipsa Pallas artibus"
            },
            {
                "verse": "Erudiens claris dat adhuc splendere per orbem,"
            },
            {
                "verse": "Ut pulchra caeli lumina."
            }
        ],
        [
            {
                "verse": "Cynthii cultor nemoris, beatas"
            },
            {
                "verse": "Voce qui Nymphas, citharaque mulces,"
            },
            {
                "verse": "Phoebe, supremi Iovis, et deorum"
            },
            {
                "verse": "Blanda voluptas,"
            },
            {
                "verse": "Si tibi semper mea mens ab annis"
            },
            {
                "verse": "Serviit primis, neque dulce cordi"
            },
            {
                "verse": "Est meo quidquam sine te, precanti"
            },
            {
                "verse": "Annue dexter."
            },
            {
                "verse": "Ut mihi optatum dat habere agellum"
            },
            {
                "verse": "Clara Farnesi pietas, gravique"
            },
            {
                "verse": "Liberans cura, iubet otiosam"
            },
            {
                "verse": "Ducere vitam,"
            },
            {
                "verse": "Sic tuo vati liceat, perenni"
            },
            {
                "verse": "Nomen illius celebrare cantu;"
            },
            {
                "verse": "Et viri in nostris vireat libellis"
            },
            {
                "verse": "Gloria semper,"
            },
            {
                "verse": "Myrtus ut luco viret in latenti,"
            },
            {
                "verse": "Fonte quam nutrit liquido decora"
            },
            {
                "verse": "Nais, et saevas hiemes, et aestus"
            },
            {
                "verse": "Arcet iniquos."
            }
        ],
        [
            {
                "verse": "Puella delicatior"
            },
            {
                "verse": "Molli columba, pulchrior"
            },
            {
                "verse": "Rosae rubentis flosculo"
            },
            {
                "verse": "Cur immerentem candidis"
            },
            {
                "verse": "Te saeva Parca fratribus,"
            },
            {
                "verse": "Et coniugi dulcissimo"
            },
            {
                "verse": "Prima iuventa sustulit?"
            },
            {
                "verse": "Sic florem, hiantem mollibus"
            },
            {
                "verse": "Telluris almae amplexibus"
            },
            {
                "verse": "Vellens procella turbinis"
            },
            {
                "verse": "Leves in auras dissipat."
            },
            {
                "verse": "FRANCISCA, acerbo funere"
            },
            {
                "verse": "Caeli relinquens lumina,"
            },
            {
                "verse": "Tuae domus, et patriae"
            },
            {
                "verse": "Cuncta abstulisti gaudia"
            },
            {
                "verse": "Te mollis unda Tybridis"
            },
            {
                "verse": "Flens crevit, ipsae crinibus"
            },
            {
                "verse": "Passis puellae Naides"
            },
            {
                "verse": "Flevere: septem collium"
            },
            {
                "verse": "Questus ad alta sidera"
            },
            {
                "verse": "Ivere: lucidum caput"
            },
            {
                "verse": "Sol lugubri ferrugine"
            },
            {
                "verse": "Velavit, atra civitas"
            },
            {
                "verse": "Cum te sepulcro poneret."
            },
            {
                "verse": "Pudor, Venustas, Gratiae"
            },
            {
                "verse": "Sunt hoc sepulcro conditae."
            },
            {
                "verse": "Crudelis, implacabilis,"
            },
            {
                "verse": "Iniqua Mors, cornicibus"
            },
            {
                "verse": "Tam longa parcis saecula,"
            },
            {
                "verse": "Et huic puellae tam cito"
            },
            {
                "verse": "Manus rapaces iniicis,"
            },
            {
                "verse": "Quae debuit Amphrysiae"
            },
            {
                "verse": "Vicisse vatis tempora."
            },
            {
                "verse": "Nec te rogantis dulcia"
            },
            {
                "verse": "Flexere verba, ferream"
            },
            {
                "verse": "Quae vim valebant frangere:"
            },
            {
                "verse": "Nec oris illa dignitas,"
            },
            {
                "verse": "Cui Pallas ipsa cesserat,"
            },
            {
                "verse": "Tui furoris impetum"
            },
            {
                "verse": "Tardare quivit, impia."
            },
            {
                "verse": "Nil fratris Ascani favor,"
            },
            {
                "verse": "Quem magna Roma suspicit,"
            },
            {
                "verse": "Carae sorori profuit:"
            },
            {
                "verse": "Nil vota PAULLI TERTII,"
            },
            {
                "verse": "Quo terra nil maius videt,"
            },
            {
                "verse": "Iuvere neptem candidam."
            },
            {
                "verse": "At saevias licet, fera"
            },
            {
                "verse": "Mors, vivet ipsa funeri"
            },
            {
                "verse": "Suo superstes, omnium"
            },
            {
                "verse": "Volans per ora gentium"
            },
            {
                "verse": "FRANCISCA, magnae gloria, et"
            },
            {
                "verse": "Dolor perennis patriae."
            }
        ],
        [
            {
                "verse": "FRANCISCAE tumulo teguntur isto"
            },
            {
                "verse": "Ossa SFORTIADIS, viator. illa"
            },
            {
                "verse": "Et forma memorabili puella,"
            },
            {
                "verse": "Et sancti specimen fuit pudoris;"
            },
            {
                "verse": "Digna vivere ad ultimam senectam."
            },
            {
                "verse": "Sed mors, optima quaeque prima tollit."
            },
            {
                "verse": "Ipsam Romula gens, avusque PAULLUS"
            },
            {
                "verse": "TERTIUS lacrimis piis honorant:"
            },
            {
                "verse": "At deum genitor, deique gaudent"
            },
            {
                "verse": "Esse concilio suo receptam."
            }
        ],
        [
            {
                "verse": "Giberti veneratur hic sepulcrum,"
            },
            {
                "verse": "Quem Ligur genuit Panormi in urbe,"
            },
            {
                "verse": "Roma nutriit, et diu regendi"
            },
            {
                "verse": "Orbis participem beata vidit;"
            },
            {
                "verse": "Dein Verona recepit, et magistrum"
            },
            {
                "verse": "Sincerae pietatis, et parentem"
            },
            {
                "verse": "Mirata est. Nihil ille quod beatam"
            },
            {
                "verse": "Posset reddere civitatem, omisit:"
            },
            {
                "verse": "Nunc caelo fruitur beatus ipse."
            }
        ],
        [
            {
                "verse": "Senex palustribus loquacior ranis,"
            },
            {
                "verse": "Turbaque semper garrula cicadarum,"
            },
            {
                "verse": "Tu nunc relictis villulis Capenatum,"
            },
            {
                "verse": "Sinu Bononiae educaris in dulci,"
            },
            {
                "verse": "Qua civitate delicatior nulla est;"
            },
            {
                "verse": "Vitamque laetam vivis atque felicem"
            },
            {
                "verse": "Fruens Morono, strenuoque Cervino,"
            },
            {
                "verse": "Quos publicarum cura nobilis rerum,"
            },
            {
                "verse": "Ardensque ad alta sidera evehit virtus."
            },
            {
                "verse": "At cum reversus ad tuos agros, tristi"
            },
            {
                "verse": "Silentio miser, otioque marcesces,"
            },
            {
                "verse": "O quam vicem tuam dolebis! et caeli"
            },
            {
                "verse": "Lucem nitentem quam videbis invitus,"
            },
            {
                "verse": "Cum vita morte iam videbitur peior!"
            },
            {
                "verse": "Senex dicacule, et facete nugator,"
            },
            {
                "verse": "Festivitatis magne amator urbanae,"
            },
            {
                "verse": "Dic, caprimulgos inter atque fossores,"
            },
            {
                "verse": "Et senticosa rura gentis insulsae"
            },
            {
                "verse": "Quid dulce poterit esse, quidve iucundum?"
            },
            {
                "verse": "Cum quo iocando tunc dabitur ineptire?"
            },
            {
                "verse": "Quis elegantes ventitabit ad coenas?"
            },
            {
                "verse": "Cui post Falerna vina de malo, et sacro"
            },
            {
                "verse": "Libro venena versuum propinabis?"
            },
            {
                "verse": "Megaera, non Camoena, quos tibi dictat,"
            },
            {
                "verse": "Ut iis acerba pestilentior peste"
            },
            {
                "verse": "Tuos sodales eneces; quibus centum"
            },
            {
                "verse": "Abesse millia passuum, nihil prodest;"
            },
            {
                "verse": "Nam charta taetro infecta carminum tabo,"
            },
            {
                "verse": "Quam saepe doni maximi loco mittis,"
            },
            {
                "verse": "Modis legentum corda polluit miris,"
            },
            {
                "verse": "Ut liberare languidos suis succis"
            },
            {
                "verse": "Nec ipse Phoebus, ipsa nec Salus possit."
            },
            {
                "verse": "At tu poeta letifer, tuos, quaeso,"
            },
            {
                "verse": "Amiculos ne perde peste tam dira,"
            },
            {
                "verse": "Sed pessimis iam pone versibus finem;"
            },
            {
                "verse": "Saevire vel si pergis, hostibus saevi."
            }
        ],
        [
            {
                "verse": "Dulces versiculi, meo PHILIPPO"
            },
            {
                "verse": "Quos dulcissima Musa molli in umbra"
            },
            {
                "verse": "Dictat Castaliae, suo lepore"
            },
            {
                "verse": "Sic sensum afficiunt meum, meumque"
            },
            {
                "verse": "Sic cor exhilarant, ut iis legendis"
            },
            {
                "verse": "Curae sollicitae, anxii timores,"
            },
            {
                "verse": "Et suspiria, lacrimaeque amarae"
            },
            {
                "verse": "Confestim fugiant; velut, suaves"
            },
            {
                "verse": "Cum spirant Zephyri tepente vere,"
            },
            {
                "verse": "Caelo nubila, candidae pruinae"
            },
            {
                "verse": "Terris diffugiunt; novique flores"
            },
            {
                "verse": "Pingunt gramina gemmeo colore."
            },
            {
                "verse": "Dulces versiculi, tenelli, Amorem"
            },
            {
                "verse": "Spirantes, Veneremque, Gratiasque,"
            },
            {
                "verse": "Semper vivite, semper irrigate"
            },
            {
                "verse": "Vestro nectareo liquore sensus,"
            },
            {
                "verse": "Et mentes hominum venustiorum."
            }
        ],
        [
            {
                "verse": "Scribes Bentivoli fortia Principis"
            },
            {
                "verse": "Tu facta, et Ligurem sanguine Iulium"
            },
            {
                "verse": "Gaudentem Latio, infestaque Galliae"
            },
            {
                "verse": "Nostris agmina finibus."
            },
            {
                "verse": "Nec parco referes carmine, quam fera"
            },
            {
                "verse": "Atrox in Selinum bella gerat Sophis,"
            },
            {
                "verse": "Tum Turcas odio persequitur gravi"
            },
            {
                "verse": "Regnis pellere patriis."
            },
            {
                "verse": "Nos diva Idalium quae nemus incolit,"
            },
            {
                "verse": "Et miscere simul dulcia tristibus"
            },
            {
                "verse": "Gaudet, Maeonia non patitur tuba"
            },
            {
                "verse": "Regum dicere proelia,"
            },
            {
                "verse": "Nec Thebas veteres, primave Romuli"
            },
            {
                "verse": "Sceptra, ausamve deum tecta refringere"
            },
            {
                "verse": "Telluris sobolem, aut excidio datum"
            },
            {
                "verse": "Graiis Ilion ignibus."
            },
            {
                "verse": "Nos heu Hierophiles cogit amor male"
            },
            {
                "verse": "Cervicem laqueo subdere dispari,"
            },
            {
                "verse": "Quem nec Thessalico murmure saga, nec"
            },
            {
                "verse": "Durae gramen Iberiae,"
            },
            {
                "verse": "Nec Circeia queat solvere naenia."
            },
            {
                "verse": "Tu non visa canes proelia: nos gravem"
            },
            {
                "verse": "Experti dominae saevitiam, levi"
            },
            {
                "verse": "Curas eluimus fide."
            }
        ],
        [
            {
                "verse": "Gratiae, pulchrae Veneris sodales,"
            },
            {
                "verse": "Queis sine gratum nihil aut venustum est;"
            },
            {
                "verse": "Non Amor, non ipsa Venus, iocive,"
            },
            {
                "verse": "Blanditiaeve;"
            },
            {
                "verse": "Tris fero vobis violae coronas"
            },
            {
                "verse": "Flore fulgentes, ego terna vobis"
            },
            {
                "verse": "Candidi lactis, totidemque libo"
            },
            {
                "verse": "Cymbia mellis:"
            },
            {
                "verse": "Vos meis dulcem numeris leporem"
            },
            {
                "verse": "Addite, ut semper bene docti ad aures"
            },
            {
                "verse": "Grata FARNESI veniant Iolae"
            },
            {
                "verse": "Carmina vestri."
            }
        ],
        [
            {
                "verse": "Felix Mantua, civitatum ocelle,"
            },
            {
                "verse": "Quam Mars Palladi certat usque et usque"
            },
            {
                "verse": "Claram reddere gentibus, probisque"
            },
            {
                "verse": "Ornare ingeniis virorum, et armis!"
            },
            {
                "verse": "Te frugum facilis, potensque rerum"
            },
            {
                "verse": "Tellus, te celebrem facit virente"
            },
            {
                "verse": "Qui ripa, calamisque flexuosus"
            },
            {
                "verse": "Leni flumine Mincius susurrat,"
            },
            {
                "verse": "Et qui te lacus intrat, advenisque"
            },
            {
                "verse": "Dites mercibus invehit carinas."
            },
            {
                "verse": "Quid palatia culta, quid deorum"
            },
            {
                "verse": "Templa, quid memorem vias, et urbis"
            },
            {
                "verse": "Moles nubibus arduis propinquas?"
            },
            {
                "verse": "Pax secura loco, quiesque nullis"
            },
            {
                "verse": "Turbata exsiliis, frequensque rerum"
            },
            {
                "verse": "Semper copia, et artium bonarum."
            },
            {
                "verse": "Felix Mantua, centiesque felix,"
            },
            {
                "verse": "Tantis Mantua dotibus beata,"
            },
            {
                "verse": "Sed felix magis, et magis beata,"
            },
            {
                "verse": "Quod his temporibus, rudique saeclo"
            },
            {
                "verse": "Magnum CASTALIONA protulisti!"
            }
        ],
        [
            {
                "verse": "Caesar aeterno mihi iuncte amoris"
            },
            {
                "verse": "Vinculo, immites aditure mecum"
            },
            {
                "verse": "Non modo Hyrcanos, Erebi sed atra"
            },
            {
                "verse": "Regna profundi;"
            },
            {
                "verse": "Ne mihi pulchros Ligurum recessus,"
            },
            {
                "verse": "Neve Campani memores venusta"
            },
            {
                "verse": "Rura Sebethi, aut placidas amoeni"
            },
            {
                "verse": "Tiburis arces."
            },
            {
                "verse": "Ipse nil docti patriae Catulli"
            },
            {
                "verse": "Comparo; hic vivam, et moriar beatus:"
            },
            {
                "verse": "Hac mihi toto nihil est in orbe"
            },
            {
                "verse": "Gratius urbe."
            },
            {
                "verse": "Tu ferax vatum generosa tellus,"
            },
            {
                "verse": "Hospitum nutrix et amica, vatem"
            },
            {
                "verse": "Hospitem sese tibi dedicantem"
            },
            {
                "verse": "Candida nutri."
            },
            {
                "verse": "Vos lares dulcis patriae valete;"
            },
            {
                "verse": "Non enim possum miseras videre"
            },
            {
                "verse": "Civium pugnas, gladiosque fratrum"
            },
            {
                "verse": "Sanguine tinctos."
            },
            {
                "verse": "Vos tamen semper mea mens amabit,"
            },
            {
                "verse": "Me licet Parcae rapiant ad orbem"
            },
            {
                "verse": "Zona quem Solis dirimit corusco"
            },
            {
                "verse": "Torrida ab igni."
            }
        ],
        [
            {
                "verse": "Hunc fontem amoenum, qui vireta limpidis"
            },
            {
                "verse": "Et ornat, et foecundat ista rivulis,"
            },
            {
                "verse": "Magni Rodulphi magna liberalitas"
            },
            {
                "verse": "Caesis medullis montium canalia"
            },
            {
                "verse": "Per longa duxit; hoc tibi, terra optima,"
            },
            {
                "verse": "Dans munus omni praeferendum muneri."
            },
            {
                "verse": "Nam quod vetusto polliceris nomine,"
            },
            {
                "verse": "Praestare nunc primum incipis uberrima"
            },
            {
                "verse": "Lympha; vocari scilicet BAGNAIA,"
            },
            {
                "verse": "Vocabulo iam patrio dignissima."
            }
        ],
        [
            {
                "verse": "Salve magna domus, meae COLUMNAE"
            },
            {
                "verse": "Natalis, domus o beata salve,"
            },
            {
                "verse": "Hicne vagiit illa Musa, doctis"
            },
            {
                "verse": "Quam Phoebus decimam addidit Camoenis?"
            },
            {
                "verse": "Caeli lumina vidit hicne primum"
            },
            {
                "verse": "Caelo femina digna? Digna celsis"
            },
            {
                "verse": "Nasci, et vivere in aedibus deorum:"
            },
            {
                "verse": "Supra sidera sidus ipsa clarum?"
            },
            {
                "verse": "O felix domus! hic Minerva pulchras"
            },
            {
                "verse": "Artes edocuit meam COLUMNAM:"
            },
            {
                "verse": "Hic illi citharam dedit canorus"
            },
            {
                "verse": "Apollo; Superaque, dixit, omnes,"
            },
            {
                "verse": "O VlCTORIA, feminas canendo,"
            },
            {
                "verse": "Quotquot magna tulit, feretque tellus:"
            },
            {
                "verse": "At te ne superent novem sorores,"
            },
            {
                "verse": "Iovis progenies novem sorores,"
            },
            {
                "verse": "Fortunata domus, domus beata!"
            },
            {
                "verse": "Audisti toties meae COLUMNAE"
            },
            {
                "verse": "Illa carmina, quae movere mentes,"
            },
            {
                "verse": "Quae vim sistere fluminum solebant."
            },
            {
                "verse": "Tibi Cynthia silva saepe, saepe"
            },
            {
                "verse": "Invidit tibi Cirrha, et antra Pindi,"
            },
            {
                "verse": "Et fontes Heliconii recessus."
            },
            {
                "verse": "Iactat Creta Iovem, suam Dianam"
            },
            {
                "verse": "Delos inclyta: tu tua COLUMNA"
            },
            {
                "verse": "Gloriare domus beata. Pace"
            },
            {
                "verse": "Et Iovis liceat loqui et Dianae,"
            },
            {
                "verse": "Non Delo minor es, minorve Creta."
            }
        ],
        [
            {
                "verse": "Casta Latonae soboles Iovisque,"
            },
            {
                "verse": "Quae pharetratis comitata Nymphis,"
            },
            {
                "verse": "Cynthium collem peragras, nigrique"
            },
            {
                "verse": "Silvam Erymanthi,"
            },
            {
                "verse": "Bocchius, linguae decus utriusque,"
            },
            {
                "verse": "Doctus errantes agitare cervos,"
            },
            {
                "verse": "Hanc tibi villa media locatam"
            },
            {
                "verse": "Dedicat ulmum;"
            },
            {
                "verse": "Unde veloci domitae sagitta"
            },
            {
                "verse": "Pendeant lynces, timidique damae,"
            },
            {
                "verse": "Atque vivacis tibi consecrata"
            },
            {
                "verse": "Cornua cervi."
            }
        ],
        [
            {
                "verse": "Cur me, POLE, tua venire ad urbem"
            },
            {
                "verse": "Lectica prohibes? tuae quid, oro,"
            },
            {
                "verse": "Summae participem benignitatis"
            },
            {
                "verse": "Esse non pateris? Canes bonorum"
            },
            {
                "verse": "Heroum comites fuere semper;"
            },
            {
                "verse": "Et caelum Canis incolit supremum"
            },
            {
                "verse": "Inter sidera; nec polus, beata"
            },
            {
                "verse": "Sedes caelicolum, suam Catellam"
            },
            {
                "verse": "Dedignatur habere secum: at ipsa"
            },
            {
                "verse": "Sum despecta tibi, nec unum apud te"
            },
            {
                "verse": "Angulum valeo impetrare. Verum,"
            },
            {
                "verse": "Si nostram vacet aestimare formam,"
            },
            {
                "verse": "Non indigna tuo favore credar."
            },
            {
                "verse": "Est pilus mihi lucidus, venustae"
            },
            {
                "verse": "Pendent auriculae. Nigris ocellis,"
            },
            {
                "verse": "Et caudae placeo iubis comatae."
            },
            {
                "verse": "Nec sum corpore vasta, nec figura"
            },
            {
                "verse": "Tam brevi, ut videar puellularum"
            },
            {
                "verse": "Comes dignior esse, quam virorum."
            },
            {
                "verse": "Nec turpi scabie laboro; nec sunt"
            },
            {
                "verse": "Invisi pulices mihi molesti."
            },
            {
                "verse": "Nec sum prorsus inutilis futura,"
            },
            {
                "verse": "Si lassam recreas, vehisque tecum;"
            },
            {
                "verse": "Nam pedes tibi suaviter fovebo,"
            },
            {
                "verse": "Qui iam frigoribus rigent acutis."
            },
            {
                "verse": "Nec vero timeas, luto referta"
            },
            {
                "verse": "Quod via assidue ambularim; amicus,"
            },
            {
                "verse": "Et cliens tuus optimus, Morilla"
            },
            {
                "verse": "Me suis manibus pie, ac benigne"
            },
            {
                "verse": "Puro flumine ter quaterque lavit,"
            },
            {
                "verse": "Et munda dedit esse mundiorem"
            },
            {
                "verse": "Sponsa, quam bona mater ad maritum"
            },
            {
                "verse": "Vult deducere nuptiis paratis."
            },
            {
                "verse": "Quod si non satis haec videntur esse"
            },
            {
                "verse": "Ad flectendum animum tuum; catelli,"
            },
            {
                "verse": "(Ah nimis miseri mei catelli!)"
            },
            {
                "verse": "Te, precor, moveant, tenella pleno"
            },
            {
                "verse": "Quos gestans utero, pedes movere"
            },
            {
                "verse": "Vix queo amplius: et tamen necesse est,"
            },
            {
                "verse": "Milliaria singulis diebus"
            },
            {
                "verse": "Multa conficiam misella, ni te"
            },
            {
                "verse": "Volo linquere. Sed prius vel istis"
            },
            {
                "verse": "Optem filiolis meis sepulcrum"
            },
            {
                "verse": "Fiant viscera matris; ipsa praeda"
            },
            {
                "verse": "Optarim prius esse vel luporum,"
            },
            {
                "verse": "Quam te, maxime POLE, derelinquam."
            }
        ],
        [
            {
                "verse": "Quid, efferate, quid, Madi nequissime,"
            },
            {
                "verse": "Catella feci blandula,"
            },
            {
                "verse": "Cur me meosque liberos crudeliter"
            },
            {
                "verse": "Lingua proterva perderes?"
            },
            {
                "verse": "Per te, sceleste, factum, ut asperas quoque"
            },
            {
                "verse": "POLUS benignus in feras,"
            },
            {
                "verse": "In me foret crudelis, ac meas preces"
            },
            {
                "verse": "Ventis ferendas traderet;"
            },
            {
                "verse": "Et quae reliqui patriam, et dulces lares,"
            },
            {
                "verse": "Ne stulta vos relinquerem,"
            },
            {
                "verse": "Afflicta, maerens, semimortua cum meis"
            },
            {
                "verse": "Linquor catellis in via,"
            },
            {
                "verse": "Futura praeda mox lupis rapacibus,"
            },
            {
                "verse": "Turpive corvorum gregi."
            },
            {
                "verse": "Nec forma rara, nec mihi fidelitas"
            },
            {
                "verse": "Favore digna profuit;"
            },
            {
                "verse": "Nec pulchra proles, ventre quam gero, saxea"
            },
            {
                "verse": "Mollire quivit pectora."
            },
            {
                "verse": "Proles misella, matre cum miserrima,"
            },
            {
                "verse": "Eheu tenebras horridas"
            },
            {
                "verse": "Adibis Orci, antequam nata haurias"
            },
            {
                "verse": "Iucunda caeli lumina!"
            },
            {
                "verse": "Hoc urit anxium cor, hoc multo mea"
            },
            {
                "verse": "Me morte peius enecat."
            },
            {
                "verse": "At tu catellam amabilem, et mitissimam"
            },
            {
                "verse": "Qui caede perdis impia,"
            },
            {
                "verse": "Madi, in molossum pessimum incidas, precor,"
            },
            {
                "verse": "Qui te deos inanibus"
            },
            {
                "verse": "Votis vocantem laceret, ac membra omnia"
            },
            {
                "verse": "Dente cruento differat."
            }
        ],
        [
            {
                "verse": "Aura quae lucum viridem pererrans"
            },
            {
                "verse": "Nos levi blande recreas susurro,"
            },
            {
                "verse": "I, citis, quaeso, pete REGINALDUM"
            },
            {
                "verse": "Candida pennis;"
            },
            {
                "verse": "Tempera et suavi rapidum calorem"
            },
            {
                "verse": "Spiritu, circum volitans, nec aestus"
            },
            {
                "verse": "Igneus frangat sine delicati"
            },
            {
                "verse": "Corporis artus."
            },
            {
                "verse": "Sic ferum semper Boream sonoro"
            },
            {
                "verse": "Aeolus clausum teneat sub antro:"
            },
            {
                "verse": "Sic tibi numquam noceat furentis"
            },
            {
                "verse": "Impetus Austri."
            }
        ],
        [
            {
                "verse": "Quot bruma creat albicans pruinas,"
            },
            {
                "verse": "Quot tellus Zephyro soluta flores,"
            },
            {
                "verse": "Quot spicae Libycis calent in agris,"
            },
            {
                "verse": "Quot vindemia porrigit racemos,"
            },
            {
                "verse": "Quot vastis mare fluctuat procellis,"
            },
            {
                "verse": "Cum nascens pluvias reportat Hoedus,"
            },
            {
                "verse": "Quot Ceraunia frondibus teguntur,"
            },
            {
                "verse": "Quot caelum facibus micat serenum,"
            },
            {
                "verse": "Quot sunt millia multa basiorum,"
            },
            {
                "verse": "Quae dari sibi postulat Catullus,"
            },
            {
                "verse": "Quotque sunt atomi Lucretianae,"
            },
            {
                "verse": "Tot menses, bone NAUGERI, tot annos"
            },
            {
                "verse": "Vivent aureoli tui libelli."
            }
        ],
        [
            {
                "verse": "Nymphae progenies Iovis supremi,"
            },
            {
                "verse": "Cultrices Heliconii recessus,"
            },
            {
                "verse": "Quas cantus iuvat et leves choreae,"
            },
            {
                "verse": "Vobis se famulum dicat tenellus"
            },
            {
                "verse": "Hic puer citharam ferens eburnam,"
            },
            {
                "verse": "Et stylum, et tabulas, puer disertus,"
            },
            {
                "verse": "Et dicaculus, et nitens; novella"
            },
            {
                "verse": "Ut myrtus viridi hortulo. Puellae"
            },
            {
                "verse": "Pulchrae, illum sinite ad vireta vestra"
            },
            {
                "verse": "Laetum accedere; nec iuventa molli"
            },
            {
                "verse": "Flore vestiat os ei, poeta"
            },
            {
                "verse": "Dum factus culicem Maronis aequet,"
            },
            {
                "verse": "Aut vincat potius, venustiora"
            },
            {
                "verse": "Ludens carmina roscidis sub antris."
            }
        ],
        [
            {
                "verse": "Alumne Musarum puer, tibi Thalia dulcis"
            },
            {
                "verse": "Ab urbium frequentia remoto in antra Pindi,"
            },
            {
                "verse": "Frondis corona myrteae caput decorum inumbrat,"
            },
            {
                "verse": "Lyramque eburneam aureo docet ferire plectro;"
            },
            {
                "verse": "Docet sonare vocula dulci melos suave,"
            },
            {
                "verse": "Quo fluminum volubiles moratur illa cursus."
            },
            {
                "verse": "Non plus Marone parvulo canorus olim Apollo"
            },
            {
                "verse": "Gaudebat: Orpheum parens non plus tenellum amabat."
            },
            {
                "verse": "O digne vita caelitum, tibi neant Sibyllae"
            },
            {
                "verse": "Vivacis aevum innoxiae manus trium sororum."
            }
        ],
        [
            {
                "verse": "Descripsit ille maximus quondam Plato"
            },
            {
                "verse": "Longis suorum ambagibus voluminum,"
            },
            {
                "verse": "Quis civitatis optimus foret status:"
            },
            {
                "verse": "Sed hunc ab ipsa saeculorum origine"
            },
            {
                "verse": "Nec ulla vidit, nec videbit civitas."
            },
            {
                "verse": "At CONTARENUS optimam Rempublicam"
            },
            {
                "verse": "Parvi libelli disputationibus"
            },
            {
                "verse": "Illam probavit esse, plus millesima"
            },
            {
                "verse": "Quam cernit aestas Adriatico in mari"
            },
            {
                "verse": "Florere pace, literis, pecunia."
            }
        ],
        [
            {
                "verse": "Iam modum figas nimio dolori,"
            },
            {
                "verse": "Magne RODULPHE, et pueri quietam"
            },
            {
                "verse": "Desinas umbram miseris querelis"
            },
            {
                "verse": "Sollicitare."
            },
            {
                "verse": "Occidit frater tibi iure dulci"
            },
            {
                "verse": "Carior vita; tamen ille iustis"
            },
            {
                "verse": "Non reviviscet lacrimis. Nec ipsa"
            },
            {
                "verse": "Parca movetur"
            },
            {
                "verse": "Questibus; nec te pietas iuvabit"
            },
            {
                "verse": "Hic tua. Obscuras potuit deorum"
            },
            {
                "verse": "Manium sedes penetrare quondam"
            },
            {
                "verse": "Thracius Orpheus,"
            },
            {
                "verse": "Visus et blandae citharae canoris"
            },
            {
                "verse": "Vocibus saevas Furias movere,"
            },
            {
                "verse": "Coniugem caram superas ad auras"
            },
            {
                "verse": "Ducere tendens."
            },
            {
                "verse": "Paene iam lucem miser hauriebat;"
            },
            {
                "verse": "Ditis impulsu stetit, et sequentem"
            },
            {
                "verse": "Respicit: retro fugit illa venti"
            },
            {
                "verse": "Ocyor alis."
            },
            {
                "verse": "Hanc Charon putri revehit phaselo,"
            },
            {
                "verse": "At procul ripa minitans, maritum"
            },
            {
                "verse": "Arcet incassum repetentem avari"
            },
            {
                "verse": "Munera Ditis."
            },
            {
                "verse": "Scilicet leges superum refigat"
            },
            {
                "verse": "Nemo; mortalis pereat necesse est:"
            },
            {
                "verse": "Ut libet, vitam pater ipse divum"
            },
            {
                "verse": "Donat, et aufert."
            },
            {
                "verse": "Mors rapit cunis cita vagientem:"
            },
            {
                "verse": "Flore sub primo cadit alter aevi:"
            },
            {
                "verse": "Hic nimis vivax queritur caducae"
            },
            {
                "verse": "Damna senectae."
            },
            {
                "verse": "Sic Iovi magno placitum. Quid ergo"
            },
            {
                "verse": "Nitimur contra? miserique semper"
            },
            {
                "verse": "Vivimus? quanto satius, libenter"
            },
            {
                "verse": "Ferre quod aequa"
            },
            {
                "verse": "Mente ni suffers, tamen est ferendum!"
            },
            {
                "verse": "Quo reluctantes trahere obstinata"
            },
            {
                "verse": "Vis solet stultos, sapienter ipsi"
            },
            {
                "verse": "Ibimus ultro."
            }
        ],
        [
            {
                "verse": "Ergo (proh superum fidem!)"
            },
            {
                "verse": "Isto contegitur marmore Iulia,"
            },
            {
                "verse": "Clarum Felsineae decus"
            },
            {
                "verse": "Urbis? sic igitur, sic periit bona"
            },
            {
                "verse": "Nostri mater ACHILLEI?"
            },
            {
                "verse": "Nec quidquam pietas sollicita in deos,"
            },
            {
                "verse": "Nec quidquam integra profuit"
            },
            {
                "verse": "Et mens, atque animi candor amabilis?"
            },
            {
                "verse": "En quisquam, iuvenum optime,"
            },
            {
                "verse": "Consolando tuis ponere lacrimis"
            },
            {
                "verse": "Finem cogitet? hic, miser,"
            },
            {
                "verse": "Hic flendum, hic querulis omnia cantibus"
            },
            {
                "verse": "Imple. Haud aspera nunc suis"
            },
            {
                "verse": "Intrantem pepulit te foribus Chloe:"
            },
            {
                "verse": "Non non candidior nive"
            },
            {
                "verse": "Fastidit tua nunc carmina Tyndaris,"
            },
            {
                "verse": "Et collo dare brachia"
            },
            {
                "verse": "Orantis refugit: sed miser, ah miser,"
            },
            {
                "verse": "Mater Iulia, Iulia"
            },
            {
                "verse": "Heu mater, propriis luminibus tibi, et"
            },
            {
                "verse": "Vita carior occidit!"
            },
            {
                "verse": "Quid laudare sacris usque pium iuvat"
            },
            {
                "verse": "Vatem numina cantibus?"
            },
            {
                "verse": "Lesboumque agili tangere barbiton"
            },
            {
                "verse": "Plectro? ah carmina, barbitos,"
            },
            {
                "verse": "Surdorum ah valeant numina caelitum!"
            },
            {
                "verse": "Sed quid irrita fundimus"
            },
            {
                "verse": "Lamenta? immeritos invidia deos"
            },
            {
                "verse": "Quid pulsamus inutili?"
            },
            {
                "verse": "Omnes una eadem mors manet. Ibimus"
            },
            {
                "verse": "Omnes ad tenebras nigri"
            },
            {
                "verse": "Plutonis. Sed enim cum semel occidis,"
            },
            {
                "verse": "Non forma, aut decor ingeni,"
            },
            {
                "verse": "Nec te cana Fides eripiet feri"
            },
            {
                "verse": "Ex Orci manibus. Pius"
            },
            {
                "verse": "Frustra, parce nihil proficientibus"
            },
            {
                "verse": "Iam, BOCCHI, querimoniis."
            },
            {
                "verse": "Maternas, aliquis si manet Inferis"
            },
            {
                "verse": "Sensus, credibile est tuo"
            },
            {
                "verse": "Laedi umbras gemitu. Desine, desine;"
            },
            {
                "verse": "Et constanti animo feras,"
            },
            {
                "verse": "Quod mutare nequit dura necessitas."
            }
        ],
        [
            {
                "verse": "Ne Midae ingentes stupeas acervos,"
            },
            {
                "verse": "CAESAR, aut fultam Pariis columnis"
            },
            {
                "verse": "Regiam, aut regis nitido micantes"
            },
            {
                "verse": "Aere catervas:"
            },
            {
                "verse": "Ista sed vulgus feriant inane."
            },
            {
                "verse": "Tu piam mentem superos domumque"
            },
            {
                "verse": "Parvulam, et quantum satis est agelli"
            },
            {
                "verse": "Fertilis ora."
            },
            {
                "verse": "Ille thesauros Arabum, et superbas"
            },
            {
                "verse": "Indiae gazas habet: has, et illos,"
            },
            {
                "verse": "Mente qui celsa, populique vanos"
            },
            {
                "verse": "Spernit honores."
            },
            {
                "verse": "Tu licet regno potiare, dives"
            },
            {
                "verse": "Quod tenet Medus, tamen usque servis,"
            },
            {
                "verse": "Imperat donec tibi plus habendi"
            },
            {
                "verse": "Dira cupido."
            },
            {
                "verse": "Triste portentum, macieque semper"
            },
            {
                "verse": "Lurida pallens. Nihil hac ab Orco"
            },
            {
                "verse": "Saevius misit superas ad auras"
            },
            {
                "verse": "Ira deorum."
            },
            {
                "verse": "Cautus hanc vita. Fugit hora curis,"
            },
            {
                "verse": "Et simul vitae positura finem."
            },
            {
                "verse": "Post rogum distat nihil ipse nudo"
            },
            {
                "verse": "Croesus ab Iro."
            }
        ],
        [
            {
                "verse": "Da vati citharam, puer,"
            },
            {
                "verse": "Et mecum superis incipe debitas"
            },
            {
                "verse": "Cantu solvere gratias,"
            },
            {
                "verse": "Qui nobis iuvenem restituunt sacrum."
            },
            {
                "verse": "Iam tristes querimoniae"
            },
            {
                "verse": "Cessent, iam lacrimis, optima civitas,"
            },
            {
                "verse": "Tandem pone modum piis:"
            },
            {
                "verse": "Iam di, Roma, tuas audierunt preces."
            },
            {
                "verse": "En FARNESIUS inclytus"
            },
            {
                "verse": "Vivit, nec miseram funere patriam"
            },
            {
                "verse": "Foedat. Dicite, virgines,"
            },
            {
                "verse": "Dis laudes, pueri, dicite, candidi:"
            },
            {
                "verse": "Ludis, laetitia, iocis,"
            },
            {
                "verse": "Et faustis resonent omnia plausibus."
            },
            {
                "verse": "Caelo nubila Iuppiter"
            },
            {
                "verse": "Pellat. Sol, nitidum iam caput exsere."
            },
            {
                "verse": "Urna fundere limpidas"
            },
            {
                "verse": "Undas incipiat iam Tyberis pater,"
            },
            {
                "verse": "Et septemgeminos tegant"
            },
            {
                "verse": "Montes purpureis lilia cum rosis."
            },
            {
                "verse": "At tu, Romuleae parens"
            },
            {
                "verse": "Urbis, certa salus, et decus Italae"
            },
            {
                "verse": "Gentis, maxime PAULLE, iam"
            },
            {
                "verse": "Divis solve bonis vota. Nepos valet;"
            },
            {
                "verse": "Invictoque animo feret"
            },
            {
                "verse": "Tecum una imperii pondera maximi;"
            },
            {
                "verse": "Alcides velut impiger"
            },
            {
                "verse": "Fulsit supposito sidera vertice."
            }
        ],
        [
            {
                "verse": "Hanc vitem tibi dedico racemis"
            },
            {
                "verse": "Gravem purpureis, pater LYAEE;"
            },
            {
                "verse": "Pro qua tu mihi vineam tuere"
            },
            {
                "verse": "Non dico a Satyrisve, capreisve,"
            },
            {
                "verse": "Non a grandinis impetu, vel Austri,"
            },
            {
                "verse": "Sed a Pygmalione Formiano,"
            },
            {
                "verse": "Qui sua horribili voratione"
            },
            {
                "verse": "Plus nocere queat duabus horis,"
            },
            {
                "verse": "Quam grando, Satyrique, capreaeque,"
            },
            {
                "verse": "Et venti rabies duobus annis."
            }
        ],
        [
            {
                "verse": "Si villam mihi laeserit pusillam"
            },
            {
                "verse": "Pagus, surripiens favos, merumve,"
            },
            {
                "verse": "Aut pernas, oleumve, fictilesve"
            },
            {
                "verse": "Urnas, haud equidem deos rogabo,"
            },
            {
                "verse": "Furum ut grandine rura verberentur,"
            },
            {
                "verse": "Dum fruges gravidis tument aristis,"
            },
            {
                "verse": "Nec lupi ut rapiant oves, sed unum hoc"
            },
            {
                "verse": "Vindicem scelerum Iovem precabor,"
            },
            {
                "verse": "Ut cum ducere coeperit colorem"
            },
            {
                "verse": "Uva livida, mittat horum in agros"
            },
            {
                "verse": "Dirum Pygmaliona, vinearum"
            },
            {
                "verse": "Pestem, et Tartareo cane, et Charybdis"
            },
            {
                "verse": "Hiatu horribili voraciorem."
            }
        ],
        [
            {
                "verse": "Vicini, moneo, procul fugate"
            },
            {
                "verse": "Istum Pygmaliona, vinearum"
            },
            {
                "verse": "Diram perniciem. Canum frequentes"
            },
            {
                "verse": "Adsint excubiae: diem, atque noctem"
            },
            {
                "verse": "Sagittae, et lapides minentur. Et cum"
            },
            {
                "verse": "Isthaec omnia feceritis, ipse"
            },
            {
                "verse": "Vias inveniet tamen vorandi."
            }
        ],
        [
            {
                "verse": "Illa ego innumeris onusta nuper"
            },
            {
                "verse": "Racemis, decus inclytum coloni,"
            },
            {
                "verse": "Omnes vinea vineas propinquas"
            },
            {
                "verse": "Vincens fertilitate, nunc nec unum"
            },
            {
                "verse": "Quidem servo acinum misella. Quaeris,"
            },
            {
                "verse": "Unde haec pernicies mihi, viator?"
            },
            {
                "verse": "Venit Pygmalion silente nocte,"
            },
            {
                "verse": "Et una minus hic moratus hora"
            },
            {
                "verse": "Me, quis crederet? integram voravit."
            }
        ],
        [
            {
                "verse": "Praetor optime, vineas tueri"
            },
            {
                "verse": "Ab hoc Pygmalione iam nequimus."
            },
            {
                "verse": "Quo vorat magis, in dies et horas"
            },
            {
                "verse": "Augescit magis et magis vorandi"
            },
            {
                "verse": "Libido furiosa, nec Charybdis"
            },
            {
                "verse": "Huius viscera quidquid est ubique"
            },
            {
                "verse": "Uvarum saturare possit. Ergo"
            },
            {
                "verse": "Rogamus miseri coloni, ut ista"
            },
            {
                "verse": "Tempestas, barathrumque vinearum"
            },
            {
                "verse": "Pellatur procul hinc malas in oras,"
            },
            {
                "verse": "Dum vindemia pendet: aut bibemus"
            },
            {
                "verse": "Lympham pro mero, et omnium labores"
            },
            {
                "verse": "Obscoena ingluvie unius peribunt."
            }
        ],
        [
            {
                "verse": "Cedat, Pygmalion, tibi Celaeno,"
            },
            {
                "verse": "Harpyiaeque aliae malae, et rapaces:"
            },
            {
                "verse": "Cedat horribilis Chimaera: cedat"
            },
            {
                "verse": "Et Scyllae rabies tremenda, et illa"
            },
            {
                "verse": "Cedat insatiabilis vorago,"
            },
            {
                "verse": "Quam Graii veteres vocant Charybdim."
            },
            {
                "verse": "Cedat tergeminus canis, laborque"
            },
            {
                "verse": "Cedat Herculis Hydra. Vincit omnes"
            },
            {
                "verse": "Tua insignis edacitas; nec illam"
            },
            {
                "verse": "Iam queat saturare vinearum"
            },
            {
                "verse": "Quidquid maximo in orbe Sol tuetur."
            }
        ],
        [
            {
                "verse": "Uvae pernicies nefanda, si quam"
            },
            {
                "verse": "Pro tua ingluvie fera, et tremenda"
            },
            {
                "verse": "Poenam iudicio meo mereris,"
            },
            {
                "verse": "Hanc ius exigat: optimas ad uvas"
            },
            {
                "verse": "Relegere, manus, pedesque vinctus:"
            },
            {
                "verse": "Et semper capiti tuo imminentes"
            },
            {
                "verse": "Racemos habeas, eosque numquam"
            },
            {
                "verse": "Possis tangere. non mehercule orbis"
            },
            {
                "verse": "Rotae Ixioneae, vel unda fallens"
            },
            {
                "verse": "Parentem Pelopis vel omne in aevum"
            },
            {
                "verse": "Renascens Tityi iecur, vel ingens"
            },
            {
                "verse": "Saxum Sisyphi, et omnium impiorum"
            },
            {
                "verse": "Poenae omnes simul huic tuo, miselle,"
            },
            {
                "verse": "Queant supplicio pares vocari."
            }
        ],
        [
            {
                "verse": "Tu, qui centimanum potes gigantem"
            },
            {
                "verse": "Caelo trudere, Pentheumque regem"
            },
            {
                "verse": "Leto mittis et impium Lycurgum;"
            },
            {
                "verse": "Et Gangem superas, et ultimum Indum,"
            },
            {
                "verse": "Invictissime BACCHE; non furentem"
            },
            {
                "verse": "Istum Pygmaliona iam coerces?"
            },
            {
                "verse": "Qui fera ingluvie incitatus omnes"
            },
            {
                "verse": "Vineas vorat, et tuum liquorem,"
            },
            {
                "verse": "Qui servandus erat cadis in annos"
            },
            {
                "verse": "Plures, mittere ventris in cloacam"
            },
            {
                "verse": "Totum pergit, et annuos labores"
            },
            {
                "verse": "Absumit male pauculis diebus."
            },
            {
                "verse": "O monstrum horribile ultimas in oras"
            },
            {
                "verse": "Pellendum, aut magis Inferos ad imos!"
            }
        ],
        [
            {
                "verse": "Quod nostras, bone, vineas, LYAEE,"
            },
            {
                "verse": "Servasti incolumes, et integellas"
            },
            {
                "verse": "Diro Pygmalione ceterorum"
            },
            {
                "verse": "Vineta ingluvie fera, et nefanda"
            },
            {
                "verse": "Vastante, hoc tibi ponimus sacellum;"
            },
            {
                "verse": "Quod pro tempore fit quidem pusillum"
            },
            {
                "verse": "Acerna ex trabe, sed tamen venustum est:"
            },
            {
                "verse": "At si sustuleris ferum, et tremendum"
            },
            {
                "verse": "Hoc monstrum, populus tibi merenti"
            },
            {
                "verse": "Aedem marmoream, pater, sacrabit."
            }
        ],
        [
            {
                "verse": "BLOSI villula ter quaterque felix"
            },
            {
                "verse": "Felicissimi hortuli poetae"
            },
            {
                "verse": "Venusti, teneri mei sodalis,"
            },
            {
                "verse": "Quo vivente, sales, ioci, lepores"
            },
            {
                "verse": "Vivent; ac, pereunte, disperibunt:"
            },
            {
                "verse": "Ille molliculam suam Turundam"
            },
            {
                "verse": "Vos docet resonare, vos iocosis"
            },
            {
                "verse": "Ludentem hendecasyllabis odoro"
            },
            {
                "verse": "Fovetis gremio: relicta Apollo"
            },
            {
                "verse": "Cirrha, Pieridesque vos frequentant,"
            },
            {
                "verse": "Ex quo deliciae suae, suique"
            },
            {
                "verse": "Amores BLOSIUS vireta vestra"
            },
            {
                "verse": "Cirrhae praetulit, Aonique monti."
            },
            {
                "verse": "Quid mirum, bona rura, si feratis"
            },
            {
                "verse": "Dulci nectare poma dulciora?"
            },
            {
                "verse": "Has dulcissimus omnium poeta"
            },
            {
                "verse": "Plantulas manibus suis feraces"
            },
            {
                "verse": "Sevit, inserit, et colit, suoque"
            },
            {
                "verse": "Musaeo assidue rigat lepore."
            },
            {
                "verse": "Hoc perfusa lepore tam venustos"
            },
            {
                "verse": "Flores, tam varios benigna tellus"
            },
            {
                "verse": "Passim fundit humo: hoc lepore eodem"
            },
            {
                "verse": "Fontes luciduli, antra opaca, amoenum"
            },
            {
                "verse": "Nemus, tectaque pulchra condiuntur;"
            },
            {
                "verse": "Ut omnes Veneresque, Gratiasque"
            },
            {
                "verse": "Hortis omnibus, omnibusque villis"
            },
            {
                "verse": "Omnino videamini abstulisse,"
            },
            {
                "verse": "Hortuli nimis, et nimis beati,"
            },
            {
                "verse": "Tuque villula ter quaterque felix."
            }
        ],
        [
            {
                "verse": "Qualis susurrus arboris, cum florido"
            },
            {
                "verse": "Iam vere ludit aura primis frondibus:"
            },
            {
                "verse": "Vesanientis quale per Caniculae"
            },
            {
                "verse": "Aestum iacere in discolore gramine,"
            },
            {
                "verse": "Sub umbra amoena, fontis ad lympham sacri;"
            },
            {
                "verse": "Tales mihi, poeta iucundissime,"
            },
            {
                "verse": "Lusus tui, quibus Turundam carmine"
            },
            {
                "verse": "Tam bello, amabili, et faceto concinis;"
            },
            {
                "verse": "Ut illa carior Catulli passere"
            },
            {
                "verse": "Iam sit mihi, sive est quid illo carius."
            }
        ],
        [
            {
                "verse": "Turunda, turdis esca solis cognita,"
            },
            {
                "verse": "Venusta cum te Musa non cognosceret,"
            },
            {
                "verse": "Nunc es lepore versuum dulcissimo"
            },
            {
                "verse": "Condita sic a BLOSIO meo, ut cibus"
            },
            {
                "verse": "Sis facta mensis principum gratissimus."
            }
        ],
        [
            {
                "verse": "Turunda, turdos sueta edaces pascere,"
            },
            {
                "verse": "Postquam faceti Musa culta BLOSII"
            },
            {
                "verse": "Dulcem leporem carminis tibi addidit,"
            },
            {
                "verse": "Non amplius turdos agris, sed urbibus"
            },
            {
                "verse": "Mentes virorum pascis elegantium."
            }
        ],
        [
            {
                "verse": "Cum domos humiles Turunda ruris"
            },
            {
                "verse": "Ignota incolerem, dolosque turdis"
            },
            {
                "verse": "Hic parare solerem, amore captus"
            },
            {
                "verse": "Mei BLOSIUS, omnium poeta"
            },
            {
                "verse": "Urbanissimus, ad suos penates,"
            },
            {
                "verse": "Et palatia celsa Vaticani"
            },
            {
                "verse": "Montis ducere rusticam, rudemque"
            },
            {
                "verse": "Haudquaquam erubuit, suaeque Musae"
            },
            {
                "verse": "Iocis, et numeris, leporibusque"
            },
            {
                "verse": "Condiens, ita amabilem saporem"
            },
            {
                "verse": "Addidit mihi, ut ire non vererer"
            },
            {
                "verse": "Ad mensas hominum elegantiorum."
            },
            {
                "verse": "Quin Farnesius ipse, flos Quiritum,"
            },
            {
                "verse": "Coenas magnificas sua Turunda"
            },
            {
                "verse": "Ornat cotidie. Haec ego ipsa mecum"
            },
            {
                "verse": "Non semel reputans, satis superque"
            },
            {
                "verse": "Fortunata mihi videbar esse,"
            },
            {
                "verse": "Ut quod praeterea deos rogarem,"
            },
            {
                "verse": "In mentem hercule nil venire posset."
            },
            {
                "verse": "At nunc maximus ille rex Olympi,"
            },
            {
                "verse": "Qui terras tonitru quatit sonoro,"
            },
            {
                "verse": "Misit alipedem deum venusta"
            },
            {
                "verse": "Forma, pileolo comas tegentem"
            },
            {
                "verse": "Flavas, anguibus implicata virga"
            },
            {
                "verse": "Cui gestamen erat manus decorae,"
            },
            {
                "verse": "Ardebant oculi, et genas rubentes"
            },
            {
                "verse": "Pingebat niveus color, novoque"
            },
            {
                "verse": "Malas flore iuventa vestiebat."
            },
            {
                "verse": "Is me purpureo ore ter quaterque"
            },
            {
                "verse": "Tentans corripuit, volansque summum"
            },
            {
                "verse": "In caelum ad teneram tulit puellam,"
            },
            {
                "verse": "Pulchram, Iuppiter! et decentem, aitque:"
            },
            {
                "verse": "Quam gentes Italae vocant Turundam,"
            },
            {
                "verse": "Servato, soror, usque dum parata"
            },
            {
                "verse": "Iam coena pater accubet: petenti"
            },
            {
                "verse": "Tunc dato hanc; etenim poeta summus,"
            },
            {
                "verse": "Cui nomen BLOSIO est, eam canendo"
            },
            {
                "verse": "Tantis laudibus extulit, comesse"
            },
            {
                "verse": "Ut ipsam cupiat pater deorum;"
            },
            {
                "verse": "Et quidem meritissimo; sapore"
            },
            {
                "verse": "Haec enim ambrosiae mihi videtur"
            },
            {
                "verse": "Longe suavior, omnibusque rebus"
            },
            {
                "verse": "Mortales quibus, et quibus beati"
            },
            {
                "verse": "Pascuntur superi. Haec locutus ille"
            },
            {
                "verse": "Abit: me nivea puella dextra"
            },
            {
                "verse": "In cella bene olente collocavit,"
            },
            {
                "verse": "Ubi sunt epulae deum repostae."
            },
            {
                "verse": "Sic ego auspiciis bonis ab agro"
            },
            {
                "verse": "Ad urbem veniens, ab urbe summum"
            },
            {
                "verse": "In caelum penetro, cibus supremo"
            },
            {
                "verse": "Iovi, et caelitibus futura magnis."
            }
        ],
        [
            {
                "verse": "Quis hoc credat? ego illa, quam comesse"
            },
            {
                "verse": "Nec dites, neque pauperes solebant,"
            },
            {
                "verse": "Quae solis avibus parabar esca,"
            },
            {
                "verse": "Nunc lautis superum Turunda mensis"
            },
            {
                "verse": "Acceptissima sum; nec ullus est iam"
            },
            {
                "verse": "Qui non ambrosiae meum saporem"
            },
            {
                "verse": "Longe praeferat. Ore quisque divum"
            },
            {
                "verse": "Me vorat cupido, et canistra plena"
            },
            {
                "verse": "Mensis terque quaterque fert iuventa;"
            },
            {
                "verse": "Nec tamen satis est. Quid erudito,"
            },
            {
                "verse": "Dicat forte aliquis, deum palato"
            },
            {
                "verse": "Te gratam facit, o Turunda? nempe"
            },
            {
                "verse": "BLOSI daedala Musa me lepore"
            },
            {
                "verse": "Suo condit ita apte, et eleganter,"
            },
            {
                "verse": "Ut quo plus edor, hoc magis magisque"
            },
            {
                "verse": "Augescat studiumque, amorque edendi."
            },
            {
                "verse": "Quod ni caelicolas pudor vetaret;"
            },
            {
                "verse": "Ab iis manderer usque, et usque, et usque:"
            },
            {
                "verse": "Iunonique, Iovique, ceterisque"
            },
            {
                "verse": "Dis magnis, mediocribus, pusillis"
            },
            {
                "verse": "In manu forem, et ore continenter."
            }
        ],
        [
            {
                "verse": "Quam sim caelitibus Turunda grata,"
            },
            {
                "verse": "BLOSI, disce simul, simulque ride."
            },
            {
                "verse": "Formosus Veneris puer, puerque"
            },
            {
                "verse": "Idaeus Iovis inclyti minister,"
            },
            {
                "verse": "Me semper manibus gerunt, vorantque,"
            },
            {
                "verse": "Seu domi libeat manere, sive"
            },
            {
                "verse": "Per caeli varias vias vagentur."
            },
            {
                "verse": "Hos quidam e superis senex, opacam"
            },
            {
                "verse": "Qui barbam gerit, intuens ocellis"
            },
            {
                "verse": "Obliquis gemuit, dolensque dixit:"
            },
            {
                "verse": "Felices pueri, quibus Turundam"
            },
            {
                "verse": "Per annos licet esse continenter,"
            },
            {
                "verse": "Et domi, et platea quoque frequenti;"
            },
            {
                "verse": "Quod idem ut liceat mihi, libenter"
            },
            {
                "verse": "Sim trimus puer. At tibi senectus"
            },
            {
                "verse": "Sit semper viridis, poeta magne,"
            },
            {
                "verse": "Cuius munere praeferor beatis"
            },
            {
                "verse": "A dis ambrosiaeque, nectarique,"
            },
            {
                "verse": "Seu quid suavius est, magisve dulce."
            }
        ],
        [
            {
                "verse": "Illa ego, illa Turunda, rusticorum"
            },
            {
                "verse": "Quae spurca fieri manu solebam,"
            },
            {
                "verse": "Ut turdos caperem, cibus dolosus,"
            },
            {
                "verse": "Nunc domum Iovis incolo supremi,"
            },
            {
                "verse": "Ad caelum hendecasyllabis vocata"
            },
            {
                "verse": "BLOSI, candidi, et optimi poetae."
            },
            {
                "verse": "Hic me pulchra iuventa delicatis"
            },
            {
                "verse": "Confectam manibus suis, deorum"
            },
            {
                "verse": "Ad mensam aureolo ferens canistro"
            },
            {
                "verse": "Omnes exhilarat. Vorat iocosa"
            },
            {
                "verse": "Ore purpureo Venus Turundam:"
            },
            {
                "verse": "Implet Iuppiter os suum Turunda:"
            },
            {
                "verse": "Turundam ambrosiaeque, nectarique"
            },
            {
                "verse": "Praefert Mercurius: deum palato"
            },
            {
                "verse": "Nil est denique gratius Turunda."
            },
            {
                "verse": "Immo dique, deaeque cum Turundae"
            },
            {
                "verse": "Nil dulcedine posse comparari"
            },
            {
                "verse": "Arbitrantur; et omnium Turunda"
            },
            {
                "verse": "Praestantissima iudicor ciborum."
            },
            {
                "verse": "At tu, culte poeta, qui facetis"
            },
            {
                "verse": "Tuis versibus evehens ad astra,"
            },
            {
                "verse": "Me misces dapibus deorum, amicos"
            },
            {
                "verse": "Illos experiare semper; et cum"
            },
            {
                "verse": "Terras liqueris, ad tuam Turundam"
            },
            {
                "verse": "Fruendam venias, receptus almi"
            },
            {
                "verse": "Iovis concilio, sacraque mensa."
            }
        ],
        [
            {
                "verse": "Quod orta in agro, et educata rusticis"
            },
            {
                "verse": "Casis, Quirini moenia, et celsas domos"
            },
            {
                "verse": "Mensasque principum virorum maxima"
            },
            {
                "verse": "Cum laude adivi, et inde campos aeris"
            },
            {
                "verse": "Erecta supra, Solis aureum iubar,"
            },
            {
                "verse": "Et clara Lunae cerno sub me lumina;"
            },
            {
                "verse": "Quod me iuventa pulchra delicatulis"
            },
            {
                "verse": "Formare palmis gaudet, et quod infimis"
            },
            {
                "verse": "Terris cibus volucrum, at alto in aethere"
            },
            {
                "verse": "Cibus deorum nominor gratissimus;"
            },
            {
                "verse": "Quod denique ille rex Olympi maximus,"
            },
            {
                "verse": "Suprema rerum cui potestas omnium,"
            },
            {
                "verse": "Me dulciorem affirmat ipso nectare,"
            },
            {
                "verse": "Tuae Camoenae, BLOSI, id omne debeo;"
            },
            {
                "verse": "Tuae Camoenae, qua nec ulla dulcior,"
            },
            {
                "verse": "Nec ulla coetu dignior coelestium."
            }
        ],
        [
            {
                "verse": "Pater deorum, vosque magni caelites,"
            },
            {
                "verse": "Si quid Turundae vota supplicis valent,"
            },
            {
                "verse": "Si dulce vobis exstitit quidquam meum,"
            },
            {
                "verse": "Meo poetae digna, quaeso, praemia"
            },
            {
                "verse": "Pro liberalitate vestra solvite."
            },
            {
                "verse": "Ut ipse dulci dulciorem nectare"
            },
            {
                "verse": "Vobis Turundam reddidit, sic illius"
            },
            {
                "verse": "Vos integratis viribus concedite,"
            },
            {
                "verse": "Forti iuventa ut sit senecta fortior,"
            },
            {
                "verse": "Cunctisque rebus, ut cupit, fluentibus,"
            },
            {
                "verse": "Tantis dies noctesque abundet gaudiis,"
            },
            {
                "verse": "Ut semper ipsi laeta portet somnia"
            },
            {
                "verse": "Quies profunda, dulcis, et facillima."
            },
            {
                "verse": "Tum quos paravit delicatos hortulos,"
            },
            {
                "verse": "Pomona semper incolat, nec arbores"
            },
            {
                "verse": "Aestu sinat, durove laedi frigore,"
            },
            {
                "verse": "Notive flatu, aut verberante grandine."
            },
            {
                "verse": "Hic uva Cretam vincat; et Phaeaciam"
            },
            {
                "verse": "Malus, pyrusque; Mediamque citrius:"
            },
            {
                "verse": "Hic prata semper floribus laetissima,"
            },
            {
                "verse": "Hic sint Favoni grata semper murmura;"
            },
            {
                "verse": "Semper volucrum silva cantus audiat;"
            },
            {
                "verse": "Nec manet ullo fonte lympha purior,"
            },
            {
                "verse": "Loquaciorve; cumque vis Caniculae"
            },
            {
                "verse": "Furens hiulcat arva, siccat uberes"
            },
            {
                "verse": "Aquas, abundet hic amoenus fontium"
            },
            {
                "verse": "Liquor, gelu, nivisque vincens frigora."
            },
            {
                "verse": "Senex facetus, sub virente pampino"
            },
            {
                "verse": "Proiectus alta in herba ad undas vitreas"
            },
            {
                "verse": "Suam Turundam cantet: illum Naides"
            },
            {
                "verse": "Inusitato carminis tactae sono"
            },
            {
                "verse": "Lustrent choreis: serta canis crinibus"
            },
            {
                "verse": "E fronde myrti nectat alma Cypria."
            },
            {
                "verse": "Sic ille centum laetus annos exigat,"
            },
            {
                "verse": "Nunc civitatis deserens frequentiam,"
            },
            {
                "verse": "Nunc infrequentes urbe mutans hortulos."
            },
            {
                "verse": "At cum peractis cursibus vitae seni"
            },
            {
                "verse": "Iam fila Parcae legerint novissima,"
            },
            {
                "verse": "Illique placida mors ocellos clauserit,"
            },
            {
                "verse": "Blandi soporis more sensus auferens,"
            },
            {
                "verse": "Suam Turundam visat alto in aethere"
            },
            {
                "verse": "Poeta coetu caelitum dignissimus."
            }
        ],
        [
            {
                "verse": "Poeta docte, culte, amabilissime,"
            },
            {
                "verse": "Ipsa Turunda dulcior, quod audeo"
            },
            {
                "verse": "Tuae Camoenae candidae facetias"
            },
            {
                "verse": "Laudare turpi et infaceto carmine,"
            },
            {
                "verse": "Ecquid perinde ineptio, ac si condiam"
            },
            {
                "verse": "Absinthio mel? aut lutosa dextera"
            },
            {
                "verse": "Velim polire virginem pulcherrimam?"
            },
            {
                "verse": "Sed contra habeto sic, et animum advertito;"
            },
            {
                "verse": "Ut pulchra turpi comparata pulchrior"
            },
            {
                "verse": "Puella fit; sic et poetae non bono"
            },
            {
                "verse": "Bonus poeta copulatus, optimi"
            },
            {
                "verse": "Nomen lucratur. Ipse, qui iure optimo"
            },
            {
                "verse": "Poeta passim nominaris optimus,"
            },
            {
                "verse": "Quid ergo non lucraberis, si plumbeas"
            },
            {
                "verse": "Nugas meas, tuosque versus aureos"
            },
            {
                "verse": "Uno atque eodem iunxeris volumine?"
            },
            {
                "verse": "Sed serio tandem ut loquar, quae carmina"
            },
            {
                "verse": "Scripsi iocando de Turunda, haec nemini,"
            },
            {
                "verse": "Si quid tuum sodalem amas, ostenderis;"
            },
            {
                "verse": "Nam tecum ineptus esse, et insulsissimus"
            },
            {
                "verse": "Impune possum, ceteris sim fabula."
            }
        ]
    ]
}