{
    "author": "Andrea Ammonio",
    "title": "carmina",
    "url": "http://www.poetiditalia.it/texts/AMMONIO|carm|001",
    "text": [
        [
            {
                "verse": "Monioi, procerum, iudice me, decus,"
            },
            {
                "verse": "Aut quos Albioneus Nereus alluit,"
            },
            {
                "verse": "Aut quaevis regio culta viris alit,"
            },
            {
                "verse": "Qui cunctis merito diceris omnium"
            },
            {
                "verse": "Maecenas, Clarii fautor Apollinis,"
            },
            {
                "verse": "Non tu turba tui quod facit ordinis"
            },
            {
                "verse": "Doctae posthabitis Pallados artibus"
            },
            {
                "verse": "Elumbam Veneris militiam colis,"
            },
            {
                "verse": "Damnosamque avide non iacis aleam"
            },
            {
                "verse": "Nec noctes posito continuas mero."
            },
            {
                "verse": "Sed cum sis proavis nobilibus satus,"
            },
            {
                "verse": "Et census tibi cum suppetat -haud tamen"
            },
            {
                "verse": "Istis par animis et meritis -dies"
            },
            {
                "verse": "Et noctes operam das studiis bonis,"
            },
            {
                "verse": "Post exercitium atque id breve martium,"
            },
            {
                "verse": "Electi in manibus sunt tibi codices,"
            },
            {
                "verse": "Quo praeclarius aut suavius est nihil."
            },
            {
                "verse": "Namque aut sancta legis dogmata Socratis"
            },
            {
                "verse": "Quis nos ad superos evehimur prope,"
            },
            {
                "verse": "Aut spectas hominum saecula et est tuis"
            },
            {
                "verse": "Subiectum omne oculis, dispositum velut"
            },
            {
                "verse": "In quodam amphitheatro, Iapeti genus,"
            },
            {
                "verse": "Immo et principium quo tegimur globi."
            },
            {
                "verse": "Cuius si libeat discere fabricam,"
            },
            {
                "verse": "Spectas ut bonitas summa Deo insita"
            },
            {
                "verse": "Formam turpe Chaos sumere iusserit,"
            },
            {
                "verse": "Et pugnam veterem dispulerit suum"
            },
            {
                "verse": "Rerum seminibus constituens locum,"
            },
            {
                "verse": "Ornarit variis ignibus aethera"
            },
            {
                "verse": "Impleritque suis cuncta animantibus,"
            },
            {
                "verse": "Nec mundi vacuam particulam incolis"
            },
            {
                "verse": "Esse ullam dederit, maxima portio"
            },
            {
                "verse": "Humanos oculos effugiat licet."
            },
            {
                "verse": "Spectas ut figulus praeterea bonus"
            },
            {
                "verse": "Divum finxerit et nos in imaginem,"
            },
            {
                "verse": "Atque ignem aethereis sustulerit plagis."
            },
            {
                "verse": "Morborum segetes unde homini volunt"
            },
            {
                "verse": "Aerumnasque datas, saecula ut aurea,"
            },
            {
                "verse": "Mox argentea, dein aenea, plenaque"
            },
            {
                "verse": "Postremo scelerum sint sata ferrea,"
            },
            {
                "verse": "Ut quae Marte pari cum vitio diu"
            },
            {
                "verse": "Pugnavit probitas se dederit fugae."
            },
            {
                "verse": "Hic si humana velis nostraque persequi,"
            },
            {
                "verse": "Cernis bella hominum perniciem gravem"
            },
            {
                "verse": "Fortunaeque vices et varios iocos,"
            },
            {
                "verse": "Ut sceptrum Assirio Medus ademerit,"
            },
            {
                "verse": "Ut Perses itidem hunc sub iuga miserit,"
            },
            {
                "verse": "Et Persen Macedo et rursus Agenoris"
            },
            {
                "verse": "Sparten sed gravi proruerit nepos."
            },
            {
                "verse": "Terrarum imperium quod fuerat vagum"
            },
            {
                "verse": "Diffractis Libyes viribus aemulae"
            },
            {
                "verse": "Ut demum Aeneadis cesserit omnium."
            },
            {
                "verse": "Ut nec perpetuum hic constiterit quoque,"
            },
            {
                "verse": "Dirus nam framea sanguinea Gethes,"
            },
            {
                "verse": "Istri colluvies, e Capitolii"
            },
            {
                "verse": "Ac rerum Aeneadas culmine depulit."
            },
            {
                "verse": "Tum ferro datus est orbis et ignibus"
            },
            {
                "verse": "Tum dextris data sunt cuncta rapacibus."
            },
            {
                "verse": "Tum Francus, toties sanguine quod suo"
            },
            {
                "verse": "Conatus fuerat dis renuentibus,"
            },
            {
                "verse": "Tandem agros tenuit sceptraque Gallica,"
            },
            {
                "verse": "Ungrus Pannoniam, Scotus Hiberniam,"
            },
            {
                "verse": "Quaeque nunc habeat tesqua Caledonum"
            },
            {
                "verse": "Hyblaeis apibus gens numerosior,"
            },
            {
                "verse": "Stlavus Dalmaticum tunc tenuit solum."
            },
            {
                "verse": "Est et sceptriferae olim Italiae plaga"
            },
            {
                "verse": "Quae tunc impositi signa tenet iugi"
            },
            {
                "verse": "Longobardia adhuc, cepit ab Angliis"
            },
            {
                "verse": "Tunc nomen quod habet, vestra Britannia."
            },
            {
                "verse": "Sic est, longa dies innovat omnia."
            },
            {
                "verse": "Verum propositi quid vagor immemor?"
            },
            {
                "verse": "Haec spectacula sunt, haec studia, hi loci"
            },
            {
                "verse": "Oblectant quae animum praecipue tuum,"
            },
            {
                "verse": "Haec te praeterea iuncta modestiae"
            },
            {
                "verse": "Candorique tuo regibus intimum"
            },
            {
                "verse": "Et suavem faciunt omnibus ac mihi"
            },
            {
                "verse": "Patronum et dominum et, si pateris, deum."
            }
        ],
        [
            {
                "verse": "Ammon"
            },
            {
                "verse": "Tune ades, o dulcis Lyca? Iucunde sodalis,"
            },
            {
                "verse": "Tune ades? Extremis quis te Deus attulit oris"
            },
            {
                "verse": "Terrarum? Et tantos iussit penetrare recessus?"
            },
            {
                "verse": "Luminibus vix credo meis. Sed tempore nullo"
            },
            {
                "verse": "Nec meliore loco poteras occurrere nobis."
            },
            {
                "verse": "Hic nam sceptra tenent pulsis nunc gaudia curis,"
            },
            {
                "verse": "Ac scelus et grande est hilares non claudere soles,"
            },
            {
                "verse": "Alma Venus, pharetrata cohors, et pronuba Iuno,"
            },
            {
                "verse": "Et Satyri, et Dryades, montanaque numina saltant."
            },
            {
                "verse": "Pulcher Hymen hoc agmen agit. Comitatur Iacchus,"
            },
            {
                "verse": "Et sequitur pleno colludens Copia cornu."
            },
            {
                "verse": "Pan quoque multiplici, modulatur, arundine, carmen"
            },
            {
                "verse": "Personat aurata Triton sed litora concha."
            },
            {
                "verse": "Naiades e liquidis excitae fontibus, udo"
            },
            {
                "verse": "Clune micant, crispantque latus, Tethynque secuta"
            },
            {
                "verse": "Glaucarum petulans Nympharum turba movetur."
            },
            {
                "verse": "Lycas"
            },
            {
                "verse": "Non ita defessis, longis ardoribus, Ammon,"
            },
            {
                "verse": "Grata quies, patulae si contigit arboris umbra,"
            },
            {
                "verse": "Et prope gemmanti rivus si murmuret unda,"
            },
            {
                "verse": "Quam tua nunc facies, tua vox, amplexus, et ora"
            },
            {
                "verse": "Grata mihi, tu causa viae non ultima nostra es."
            },
            {
                "verse": "Postquam Romuleos liquisti, perfide, colles"
            },
            {
                "verse": "Candida lux nostras fulsit rarissima caulas."
            },
            {
                "verse": "Crescebant, soli et tristi, noctesque diesque."
            },
            {
                "verse": "Saepe mihi de te questa est deserta Camilla,"
            },
            {
                "verse": "Saepe meas clamor miserae pervenit ad aures,"
            },
            {
                "verse": "Cum te per saltus ingratum rauca vocaret."
            },
            {
                "verse": "Saepe ego te stultum dixi, qui certa reliquens,"
            },
            {
                "verse": "Natalemque casam, pecudes et pascua laeta,"
            },
            {
                "verse": "Spes quoque tam pronas, incerta ignota petisses;"
            },
            {
                "verse": "Ecce autem obduci densa ferrugine caelum"
            },
            {
                "verse": "Incipit et pigris instare caloribus auster."
            },
            {
                "verse": "Continuo miseranda lues invadit ovile,"
            },
            {
                "verse": "Labitur infelix mihi grex, cui vellera tergo"
            },
            {
                "verse": "Fulgebant. Vidi duris in cautibus illum"
            },
            {
                "verse": "Exalantem animam, atque extinctis matribus haedos"
            },
            {
                "verse": "Ubera ducentes. Hic terque quaterque vocavi,"
            },
            {
                "verse": "Te fortunatum procul his qui cladibus esses."
            },
            {
                "verse": "Quid quod Tyrrheno tardatus litore Tybris,"
            },
            {
                "verse": "Per campos et prata furens, summisque minatus"
            },
            {
                "verse": "Collibus? Has clades, si pectus corque fuisset,"
            },
            {
                "verse": "Veridicus vates monuit nos ante cavere."
            },
            {
                "verse": "Insatiabilium irrepsit mox turba luporum"
            },
            {
                "verse": "Quos nec pastores infestis pellere telis,"
            },
            {
                "verse": "Nec rabidos acres poterant arcere molossi"
            },
            {
                "verse": "Quin rapere e nostris auderent ruribus haedos,"
            },
            {
                "verse": "Nec deerant saevi scelerantes cuncta latrones."
            },
            {
                "verse": "Hac ego iam tandem superatus mole malorum,"
            },
            {
                "verse": "Fortunae adversae cessi, paucasque Menalcae,"
            },
            {
                "verse": "Quas mihi tot casus reliquas fecere capellas,"
            },
            {
                "verse": "Donavi, atque hominum varios perdiscere mores,"
            },
            {
                "verse": "Oppidaque, et positus statui spectare locorum,"
            },
            {
                "verse": "Ut demum, unanimis, vitae quod restat, amice,"
            },
            {
                "verse": "Exigerem tecum, quacunque in parte lateres."
            },
            {
                "verse": "En te post magnos terrae pelagique labores"
            },
            {
                "verse": "Convenio, quodcumque tuli iam dulce videtur."
            },
            {
                "verse": "Ammon"
            },
            {
                "verse": "Ista mihi pridem cecinit praesaga mali mens"
            },
            {
                "verse": "Et tibi, si memores, praedixi plurima, Lyca,"
            },
            {
                "verse": "Cum tu forte pedum dextra, laevaque teneres"
            },
            {
                "verse": "Subnixus mentum, veteris sub tegmine quercus,"
            },
            {
                "verse": "Cumque meam quererer diverso flumine cymbam"
            },
            {
                "verse": "Iactari, aut pigram stagnis haerere, nihilque"
            },
            {
                "verse": "Iratis mihi sideribus succedere posse."
            },
            {
                "verse": "Multos praeterea, contra, sine pectore, et omnis"
            },
            {
                "verse": "Ignaros pecoris, Bacchi Venerisque ministros,"
            },
            {
                "verse": "Et vaccis haedisque simul florere videbam,"
            },
            {
                "verse": "Inque dies ovibus tenerisque augerier agnis,"
            },
            {
                "verse": "Fortunaeque vices nunquam sentire malignas."
            },
            {
                "verse": "Lycas"
            },
            {
                "verse": "Istas saepe tuas memini me audire querelas:"
            },
            {
                "verse": "Sed quis sepositos tibi suasit adire Britannos?"
            },
            {
                "verse": "Ede, rogo, et fidum cur me celaris amicum."
            },
            {
                "verse": "Ammon"
            },
            {
                "verse": "Haec olim propter mecum stomachabar ad aram"
            },
            {
                "verse": "Pacis, ubi niveo candentia flore nitebant"
            },
            {
                "verse": "Lilia, cum subito, mirum, vox perculit aures:"
            },
            {
                "verse": "Ammon, ad extremos, ne cessa, tende Britannos."
            },
            {
                "verse": "Illic te deus aspiciet, caenoque levabit."
            },
            {
                "verse": "Horridus obstipui; tum mecum multa revolvens,"
            },
            {
                "verse": "Constitui nulli divinam prodere vocem,"
            },
            {
                "verse": "Quod nocuit multis, et ne si multa ferenda"
            },
            {
                "verse": "Ante forent aut quam fines tetigisse Britannos,"
            },
            {
                "verse": "Numinis aut tanti possem meruisse favorem,"
            },
            {
                "verse": "De me iure comes quid cur quereretur haberet,"
            },
            {
                "verse": "Solus iter capio; supero montesque nivesque"
            },
            {
                "verse": "Et mare traicio quod cingit ditia regna."
            },
            {
                "verse": "Plana, ingens, fecunda mihi sese Albion offert."
            },
            {
                "verse": "Ingredior dextris avibus, tum lumine lustro"
            },
            {
                "verse": "Oceanus quanta circum fluat undique fossa,"
            },
            {
                "verse": "Quam varios aestus moveat quantisque natetur"
            },
            {
                "verse": "Piscibus et quot velivolis sulcetur ab alnis."
            },
            {
                "verse": "Pergenti porro occurrunt mihi pinguia rura,"
            },
            {
                "verse": "Ascensu faciles colles, et amoena vireta,"
            },
            {
                "verse": "Quales depictas in templis cernimus oras."
            },
            {
                "verse": "Illic quae armenta aspicio! Quam mitia! Quamque"
            },
            {
                "verse": "Grandia! Et extentas crurum tenus ubera vaccas!"
            },
            {
                "verse": "Occurrunt et oves imitantes tenuia Serum"
            },
            {
                "verse": "Vellere fila suo vel quod Pagaseius heros"
            },
            {
                "verse": "Rettulit in patriam rapta cum Phaside quondam."
            },
            {
                "verse": "Miror ut omne pecus, nullo custode, vagetur,"
            },
            {
                "verse": "Lascivique procul vituli sine matribus errent,"
            },
            {
                "verse": "Lunatisque agitent nascentia frontibus arma."
            },
            {
                "verse": "Miror ut in pratis, nulloque docente magistro,"
            },
            {
                "verse": "Sponte sua, bellator equus tam mollia crura"
            },
            {
                "verse": "Ponat ut ad numerum credas incedere ductum."
            },
            {
                "verse": "Non herbam hic nocuam, furesve luposve timeri"
            },
            {
                "verse": "Audio: sed solum hoc magnum discrimen haberi,"
            },
            {
                "verse": "Ne, si non pecudes a grato pellere pastu"
            },
            {
                "verse": "Curent, dissiliant nimis pinguedine ruptae."
            },
            {
                "verse": "Plurima praetereo, inclusis leporaria dammis"
            },
            {
                "verse": "Plena, et fulmineo saltus non dente carentes,"
            },
            {
                "verse": "In quibus ipse die medio saltare Napaeas"
            },
            {
                "verse": "Silvanumque patrem vidi, Satyrosque bicornes."
            },
            {
                "verse": "Horrentes variis hinc cerno frugibus agros,"
            },
            {
                "verse": "Et loca, quae quondam fulvo fluxere metallo,"
            },
            {
                "verse": "Nunc non argenti argentoque simillima plumbi"
            },
            {
                "verse": "Pondera producunt, liventisque adice massas."
            },
            {
                "verse": "Oppida cum subeo, quae bellis apta iuventus"
            },
            {
                "verse": "Offertur latos humeros et martia colla"
            },
            {
                "verse": "Specto: giganteo visa est de semine proles."
            },
            {
                "verse": "Nec forma cedunt matres; formosus uterque"
            },
            {
                "verse": "Sexus, hic uxori bene iunctus, et illa marito."
            },
            {
                "verse": "Templa deum viso: divos ea sola decere"
            },
            {
                "verse": "Censeo: perstringunt oculos radiantia gemmis"
            },
            {
                "verse": "Signa, trabes aurum tecto iaculantur ab alto."
            },
            {
                "verse": "Privatas contemplor opes: sic fervere cuncta"
            },
            {
                "verse": "Divitiis cerno ut nec nostra mapalia facto"
            },
            {
                "verse": "Argento careant. Haec, Lyca, est illa beata"
            },
            {
                "verse": "Insula, ubi fessos fertur recreare iugales"
            },
            {
                "verse": "Cynthius, hesperias postquam descendit ad undas,"
            },
            {
                "verse": "Coniuncto movet orbe rotas ubi lucida Phoebe."
            },
            {
                "verse": "Hic semper blandi vernat clementia caeli,"
            },
            {
                "verse": "Hic longus iuveni vigor est, hic tarda senectus,"
            },
            {
                "verse": "Et mors vix dubiis maturisque advenit annis."
            },
            {
                "verse": "Lycas"
            },
            {
                "verse": "O fortunatos, Ammon, quibus astra dedere"
            },
            {
                "verse": "Ad tam felices olim divertere campos!"
            },
            {
                "verse": "Ammon"
            },
            {
                "verse": "At mihi promissus cuncta haec miracula vincit"
            },
            {
                "verse": "Ille deus, sacer aspectu facieque verendus,"
            },
            {
                "verse": "Qui regit innata fortes gravitate Britannos."
            },
            {
                "verse": "Verum alios tantum reges supereminet omnes,"
            },
            {
                "verse": "Coniferae quantum superant arbusta cupressi."
            },
            {
                "verse": "Hic regnis, et prole potens opibusque beatus"
            },
            {
                "verse": "Ducit amicitiis sibi nexum et sanguine mundum."
            },
            {
                "verse": "Huic par Nestoreo distillat nectar ab ore."
            },
            {
                "verse": "Quare fide Attilios aequat, probitate Catones,"
            },
            {
                "verse": "Religione Numam, Decios pietate, suamque"
            },
            {
                "verse": "Tam sibi devinxit patriam quam Codrus Athenas."
            },
            {
                "verse": "Cunctorum hic pater est, ulnas venientibus offert,"
            },
            {
                "verse": "Exceptosque fovet, nec qua tellure creati"
            },
            {
                "verse": "Sed meritum quaerit: citius numerabis aristas"
            },
            {
                "verse": "Aegypti, et verno niteant quot tempore flores,"
            },
            {
                "verse": "Quam quot hic ignotos humilique in sorte iacentes"
            },
            {
                "verse": "Erexit, fecitque homines, ornavit et auxit."
            },
            {
                "verse": "Aspice quam nulli liceat sine sanguine et aestu"
            },
            {
                "verse": "Ad summum eniti solium stabilique sedere."
            },
            {
                "verse": "Hic idem caelo genitus, cui semper adhaeret"
            },
            {
                "verse": "Mavors, et totum quem Pallas gorgone velat,"
            },
            {
                "verse": "Exilium teneris et multa pericula ab annis"
            },
            {
                "verse": "Pertulit: inde ferum calcavit Marte tyrannum."
            },
            {
                "verse": "Mox cum iam sedem regnumque teneret avitum,"
            },
            {
                "verse": "Mentitos vicit partus, ludumque prehendit"
            },
            {
                "verse": "Fortunae mortique dedit bellumque peregit"
            },
            {
                "verse": "Infami laqueo, nec agrestis Hibernia cessat,"
            },
            {
                "verse": "Sed subitis turmis, et nudo Marte lacessit,"
            },
            {
                "verse": "Verum ovium in morem caesae cecidere catervae."
            },
            {
                "verse": "Incolit hic regni partem gens aspera bello"
            },
            {
                "verse": "A cornu cognomen habens. Haec omnis in arma"
            },
            {
                "verse": "Consurgit, regemque petit, quem tendere contra"
            },
            {
                "verse": "Ut tunc aspexit, subito disiecta fugatur,"
            },
            {
                "verse": "Non secus ac volucres aquila veniente minores."
            },
            {
                "verse": "Lycas"
            },
            {
                "verse": "Haud facile emergunt, quae duratura creantur"
            },
            {
                "verse": "Et pulchro cuicumque operi natura laborem"
            },
            {
                "verse": "Apposuit: quid enim non pastor Romulus olim"
            },
            {
                "verse": "Ante tulit, flavam ad Thusci quam Tybridis undam"
            },
            {
                "verse": "Moenia fundaret mundo impositura catenas?"
            },
            {
                "verse": "Ammon"
            },
            {
                "verse": "Parta Deo hic nostro pax est, clavoque trabali"
            },
            {
                "verse": "Instabilis fixus fortunae lubricus orbis."
            },
            {
                "verse": "Inde animum adiecit mores formare suorum,"
            },
            {
                "verse": "Tutari leges primas, punire nocentes,"
            },
            {
                "verse": "Protegere ac ornare bonos, componere lites,"
            },
            {
                "verse": "Seque per innumeros longum renovare nepotes,"
            },
            {
                "verse": "Et nata iam factus avus, quam Scotus amore"
            },
            {
                "verse": "Coniunctam parili reginam amplectitur heros,"
            },
            {
                "verse": "Hinc quoque connubio natum coniunxit Hibero,"
            },
            {
                "verse": "Indole, proh, quanta iuvenem, qui nomine patrem"
            },
            {
                "verse": "Nec minus ore refert, referet mox fortia facta."
            },
            {
                "verse": "Divina est iuvenis species, prudentia cana,"
            },
            {
                "verse": "Nil mortale sonat, Deus est occultus in illo."
            },
            {
                "verse": "Restabant Mariae minimae sponsalia natu,"
            },
            {
                "verse": "Lactea quae nimium, tedae nondum apta iugali,"
            },
            {
                "verse": "Associata pari thalamo est, teneroque tenella"
            },
            {
                "verse": "Uxor iuncta viro, quo non generosior alter,"
            },
            {
                "verse": "Pluraque nec cuius dextrae se sceptra reservent,"
            },
            {
                "verse": "Utraque servitium cui primum Hispania debet,"
            },
            {
                "verse": "Et torto celebris tellus Balearica plumbo"
            },
            {
                "verse": "Sardoique maris litus Campanaque regna,"
            },
            {
                "verse": "Aetnaeaeque domus Cereris fecunda Triquetris"
            },
            {
                "verse": "Et Veneri praelata Papho Flandrentia rura,"
            },
            {
                "verse": "Australisque assueta iugo Germania avito,"
            },
            {
                "verse": "Hunnorumque truces populi, quos Paeanas olim"
            },
            {
                "verse": "Dixerunt, nostro et demum pars maxima mundi."
            },
            {
                "verse": "Lycas"
            },
            {
                "verse": "Felix coniugium, similes utrique parentes,"
            },
            {
                "verse": "Ut narras, et par aetas, par forma, potenti"
            },
            {
                "verse": "Iuncta potens. Quid enim gigni nisi numen ab istis"
            },
            {
                "verse": "Unquam seminibus poterit? Sed dic, age, nomen"
            },
            {
                "verse": "Istius, qui tot populis dominabitur unus."
            },
            {
                "verse": "Ammon"
            },
            {
                "verse": "Carolus, ex illo deductum fulmine nomen,"
            },
            {
                "verse": "Gallorum quod fregit opes regemque coegit"
            },
            {
                "verse": "Promere captivas voces, Burgundia vincit."
            },
            {
                "verse": "Sed patrem, heu mors, heu, mors immatura, Philippum"
            },
            {
                "verse": "Eripuit primo succisum flore iuventae."
            },
            {
                "verse": "Lycas"
            },
            {
                "verse": "Imminet egregiis cunctis haec illa rapina."
            },
            {
                "verse": "Ammon"
            },
            {
                "verse": "Noster at ille Deus genere praestabit utrumque,"
            },
            {
                "verse": "Et soceri et patris munus, damnumque levabit"
            },
            {
                "verse": "Sentiat ut nulla sibi raptum ex parte parentem."
            },
            {
                "verse": "Hunc quoque tutatur vigilanti pectore et armis,"
            },
            {
                "verse": "Undique Caesar avus, Romani maximus orbis"
            },
            {
                "verse": "Rector; virtuti cuius si iusta faveret"
            },
            {
                "verse": "Fortuna, haud alii nomen praeclarius esset,"
            },
            {
                "verse": "Quippe Antonini probitas, sapientia Marci,"
            },
            {
                "verse": "Traiani robur bellorumque usus in illo est,"
            },
            {
                "verse": "Et fuit Augustus dextra non largior ullus."
            },
            {
                "verse": "Quod si Roma frui tam sancto Caesare posset,"
            },
            {
                "verse": "Septenos iterum colles florere videres."
            },
            {
                "verse": "Lycas"
            },
            {
                "verse": "Dum nimium optato fruimur sermone, relictum"
            },
            {
                "verse": "Phoebeo splendore tenent iam sidera caelum."
            },
            {
                "verse": "Ammon"
            },
            {
                "verse": "Hospitium, video, fessus petis. Eia, age, nostrum,"
            },
            {
                "verse": "Namque licet, numen submisso poplite adora."
            },
            {
                "verse": "Agna deinde cadet pro salvo victima amico,"
            },
            {
                "verse": "Proque hymenaeo, mox genio indulgebimus ambo."
            },
            {
                "verse": "Salve prudentum, Rex prudentissime, regum,"
            },
            {
                "verse": "Qui vincis probitate bonos, opibusque potentes,"
            },
            {
                "verse": "In quo praesidium virtus sibi cauta locavit."
            },
            {
                "verse": "Lycas"
            },
            {
                "verse": "Sic validus Pylii videas tria saecula regis"
            },
            {
                "verse": "Longaque sic superes Cumaeae tempora vatis."
            },
            {
                "verse": "Sic Dii praeveniant faciles tua vota, tuaeque"
            },
            {
                "verse": "Perfida sic stringant Turcarum colla catenae."
            },
            {
                "verse": "Sicque recepta sacro Solymorum terra Sepulchro"
            },
            {
                "verse": "Atque salutiferi plaudant tibi signa cruoris,"
            },
            {
                "verse": "Aspice nos, servosque tuos nos esse memento."
            }
        ],
        [
            {
                "verse": "Nunc, nunc flebilibus caelum clamoribus imple,"
            },
            {
                "verse": "Maerentesque genas nunc, elegia, seca."
            },
            {
                "verse": "Nunc teneras complode manus, nunc velle capillos,"
            },
            {
                "verse": "Tristia nunc largis fletibus ora riga."
            },
            {
                "verse": "Par fuit haud alias unquam tibi causa dolendi"
            },
            {
                "verse": "Causaque non lacrimas iustior ulla dedit."
            },
            {
                "verse": "Occidit Henricus, Regni qui septimus Angli"
            },
            {
                "verse": "Hoc rexit valida nomine sceptra manu."
            },
            {
                "verse": "Occidit Henricus magnorum gloria regum"
            },
            {
                "verse": "Et iubar et splendor praecipuumque decus."
            },
            {
                "verse": "Occidit Henricus, pepulit qui nubila caelo,"
            },
            {
                "verse": "Aspexit laeta sicubi fronte Iovem,"
            },
            {
                "verse": "Vivida cui miti radiabant lumina flamma"
            },
            {
                "verse": "Iucundusque inerat, si tuerere, timor,"
            },
            {
                "verse": "Inque omni gravitas et summa modestia motu,"
            },
            {
                "verse": "Maiestas vero quae solet esse Deis."
            },
            {
                "verse": "Hei mihi tunc moritur, cum armis opibusque pararet"
            },
            {
                "verse": "Sub iuga Turcarum mittere perfidiam!"
            },
            {
                "verse": "Humanis inimica bonis, o invida fata,"
            },
            {
                "verse": "Hoc saltem vobis debuit esse nefas."
            },
            {
                "verse": "Deses cur potius plebes et inutile vulgus"
            },
            {
                "verse": "Non sensit vestra vulnera facta manu?"
            },
            {
                "verse": "Scilicet invictum ne nos possemus ab omni,"
            },
            {
                "verse": "Si vos vicisset, parte vocare virum."
            },
            {
                "verse": "Sed nihil egistis, vivet post rupta, superstes,"
            },
            {
                "verse": "Stamina, et illius gloria maior erit."
            },
            {
                "verse": "Illius ingenium, et rerum prudentia vivet,"
            },
            {
                "verse": "Vivent illius dulcis et oris opes,"
            },
            {
                "verse": "Ingentes vivent animi, et quae gessit in armis,"
            },
            {
                "verse": "Quam parvi innumeros vicerit ille manu,"
            },
            {
                "verse": "Ut sibi conexum, quo vellet, duceret orbem"
            },
            {
                "verse": "Utque vereretur terra fretumque virum."
            },
            {
                "verse": "Haec quoque fac pereant, non vera, Henrice, peribit"
            },
            {
                "verse": "Nomine te referens natus imago tua,"
            },
            {
                "verse": "In nato vivens, celso spectabis olympo,"
            },
            {
                "verse": "Scandat perpetuus sanguis ut astra tuus."
            },
            {
                "verse": "Hic plebem proceresque sibi iuvenesque senesque"
            },
            {
                "verse": "Vinciet, humani delicium generis,"
            },
            {
                "verse": "Externi hunc metuent reges, venerabitur orbis,"
            },
            {
                "verse": "Mortali credens veste latere Deum."
            },
            {
                "verse": "Quae regio est aut quam vastus perlabitur Indus"
            },
            {
                "verse": "Aut Tartessiaci litoris unda quatit"
            },
            {
                "verse": "Quaeve sub ardenti squallens male culta leone"
            },
            {
                "verse": "Quaeve trucis boreae flatibus, ora rigens,"
            },
            {
                "verse": "Hunc quae non cupiat Dominum, cui libera colla"
            },
            {
                "verse": "Festinet grato subdere sponte iugo?"
            },
            {
                "verse": "Indole quae tali pepererunt saecula Regem?"
            },
            {
                "verse": "Tot constans numeris quis, rogo, vidit opus?"
            },
            {
                "verse": "Pectora felle carent, studiis imbuta Minervae,"
            },
            {
                "verse": "Quis vacat, ut Marti tempora iusta dedit."
            },
            {
                "verse": "Sic animum corpusque colit, sic praestat utrumque"
            },
            {
                "verse": "Ut natum studiis omnibus esse putes."
            },
            {
                "verse": "Bistoniam digitis cytharam fac pulset eburnis"
            },
            {
                "verse": "Semideumque canat fortia facta patrum"
            },
            {
                "verse": "Aut animi interdum causa admoduletur amore,"
            },
            {
                "verse": "Pelide nato praeferet ipsa Tethys;"
            },
            {
                "verse": "Tendat Ithiraeos arcus credetur Apollo;"
            },
            {
                "verse": "Namque manus Phoebi pectus et ora gerit;"
            },
            {
                "verse": "Sternacem si frangat equum, iam Castora Lede"
            },
            {
                "verse": "Spernet et huic mallet Iupiter esse pater."
            },
            {
                "verse": "Si, Venus, hunc spectes, oblivisceris Adonin,"
            },
            {
                "verse": "Endymionque tibi, Cynthia, turpis erit."
            },
            {
                "verse": "Ignea quae iuvenis species! Subnigra flagellat"
            },
            {
                "verse": "Crispaque pauxillum lactea colla coma;"
            },
            {
                "verse": "Unde supercilii frons regia pingitur arcu,"
            },
            {
                "verse": "Lumina sidereo clarius igne micant;"
            },
            {
                "verse": "Candentes rutilas suffundit purpura malas,"
            },
            {
                "verse": "Et decorant nares ora verenda bonae;"
            },
            {
                "verse": "Unio pro nivei dentis stat plurimus orbe"
            },
            {
                "verse": "Et patrias vincunt aemula labra rosas;"
            },
            {
                "verse": "Assurgunt humeri torulis et robore pectus,"
            },
            {
                "verse": "Mavorti puero quale fuisse reor;"
            },
            {
                "verse": "Brachia conectunt teretes tum longa lacertos,"
            },
            {
                "verse": "Hi roseos digitos marmoreasque manus;"
            },
            {
                "verse": "Cruraque contractis surgunt exilia suris"
            },
            {
                "verse": "Lataque subductus non loca venter habet;"
            },
            {
                "verse": "Denique procero nulla est in corpore menda"
            },
            {
                "verse": "Et nihil est quod quis pulchrius esse velit."
            },
            {
                "verse": "At cum tot dotes animi, tot corporis una"
            },
            {
                "verse": "Conveniant, vires, forma, iuventa, calor"
            },
            {
                "verse": "Cum quicquid libeat liceat, constringit habenas"
            },
            {
                "verse": "Permittitque aliis, quod negat ipse sibi,"
            },
            {
                "verse": "Et nihil a populis poscit nisi pectus amicum"
            },
            {
                "verse": "Datque operam patriae, vel puer, esse pater."
            },
            {
                "verse": "Quare, age, iam sicca lacrimas, elegia, cadentes."
            },
            {
                "verse": "Amissis longe plura relicta vides."
            },
            {
                "verse": "Pro Henrico Henricum octavum pro septimo habemus"
            },
            {
                "verse": "Et pro mortali numen adesse vides,"
            },
            {
                "verse": "Nec fas rupta semel subnectere fila sororum"
            },
            {
                "verse": "Nec leti iniqui frangere iura licet."
            },
            {
                "verse": "Cernis ut expulso sumat iam gaudia luctu"
            },
            {
                "verse": "Tellus, et laetus rideat omnis ager,"
            },
            {
                "verse": "Neglectasque diu terras Astraea revisat,"
            },
            {
                "verse": "Et profugas artes cogat abire malas."
            },
            {
                "verse": "Cernis ut incipiant fluvii candescere lacte,"
            },
            {
                "verse": "Arboribusque fluant roscida mella cavis."
            },
            {
                "verse": "Aurea, si nescis, rediens Octavius orbi"
            },
            {
                "verse": "Saecula restituit. Fausta precemur ero:"
            },
            {
                "verse": "Octavius Pylios Henricus vivat ad annos"
            },
            {
                "verse": "Et cumulum superet, cana Sibylla, tuum."
            },
            {
                "verse": "Sit melior Nerva, Augusto felicior ipso,"
            },
            {
                "verse": "Robore Traianum praestet et imperio."
            },
            {
                "verse": "Quicquid agat summis fortunet Iupiter, Albas"
            },
            {
                "verse": "Puniceasque colat Phoebus uterque Rosas."
            }
        ],
        [
            {
                "verse": "Immensi arbiter aetheris,"
            },
            {
                "verse": "Divorum atque hominum parens,"
            },
            {
                "verse": "Alma et tu volucrum Venus"
            },
            {
                "verse": "Mater casta Cupidinum,"
            },
            {
                "verse": "Tuque, Hymen, ades et faces"
            },
            {
                "verse": "Huc, huc legitimas feras."
            },
            {
                "verse": "Huc pulchrae rosea manu"
            },
            {
                "verse": "Tollant flammea Gratiae."
            },
            {
                "verse": "Nostrae laetitiae polum"
            },
            {
                "verse": "Et quicunque habitant vacent."
            },
            {
                "verse": "Iuno mulceat aera"
            },
            {
                "verse": "Veris tempora proferens."
            },
            {
                "verse": "Ventos comprime ceteros"
            },
            {
                "verse": "Antris, Hippotade, tuis,"
            },
            {
                "verse": "Solum emitte Favonium"
            },
            {
                "verse": "Qui spargat genitalios"
            },
            {
                "verse": "Omnis divitis Angliae"
            },
            {
                "verse": "Tractus nectare proprio,"
            },
            {
                "verse": "Quo fecundet humum ac levi"
            },
            {
                "verse": "Semper flamine murmuret,"
            },
            {
                "verse": "Et perfundat odoribus"
            },
            {
                "verse": "Late suavibus omnia,"
            },
            {
                "verse": "Ut Panchaia divite"
            },
            {
                "verse": "Quamquam se efferat arbore"
            },
            {
                "verse": "Nidusque alitis unicae"
            },
            {
                "verse": "Anglis invideat plagis."
            },
            {
                "verse": "Nullus non hilaris locus"
            },
            {
                "verse": "Laeto gramine pubeat"
            },
            {
                "verse": "Nullus non ager induat"
            },
            {
                "verse": "Albam et Purpuream Rosam,"
            },
            {
                "verse": "Omnis vallis et arduus"
            },
            {
                "verse": "Clivus, planities, nemus,"
            },
            {
                "verse": "Saltus et leporaria"
            },
            {
                "verse": "Plaudant et faveant ero."
            },
            {
                "verse": "Fontes, flumina, rivuli"
            },
            {
                "verse": "Blandis luxurient aquis,"
            },
            {
                "verse": "Primus sed Tamesis pater"
            },
            {
                "verse": "Ulvam crinibus auferat"
            },
            {
                "verse": "Rubris et niveis caput"
            },
            {
                "verse": "Incingat vitreum rosis,"
            },
            {
                "verse": "Ac urnam refluam premens"
            },
            {
                "verse": "Largo flumine profluat"
            },
            {
                "verse": "Crispo gurgite lacteis"
            },
            {
                "verse": "Et colludat oloribus"
            },
            {
                "verse": "Saltanti ad numerum gradu."
            },
            {
                "verse": "Huc, huc, currite Tethyos"
            },
            {
                "verse": "Nymphae progenies vagae."
            },
            {
                "verse": "Castae ludite virgines,"
            },
            {
                "verse": "Intonsi et pueri simul,"
            },
            {
                "verse": "Vos vestris etiam novae"
            },
            {
                "verse": "Nuptae ludite cum viris,"
            },
            {
                "verse": "Et Lucina quibus fuit"
            },
            {
                "verse": "Praesto parturientibus,"
            },
            {
                "verse": "Incurvos iuveniliter"
            },
            {
                "verse": "Saltare haud pudeat senes."
            },
            {
                "verse": "Alba et punicea rosa"
            },
            {
                "verse": "Sed cunctis niteant comae."
            },
            {
                "verse": "Non sit laetitiae modus,"
            },
            {
                "verse": "Nullum non canat organum,"
            },
            {
                "verse": "Partes vindicet et suas"
            },
            {
                "verse": "Fescennina procacitas:"
            },
            {
                "verse": "Henricus iuvenum decus,"
            },
            {
                "verse": "Idem gloria principum,"
            },
            {
                "verse": "Ducit regis Hiberiae"
            },
            {
                "verse": "Praeclaraeque viraginis"
            },
            {
                "verse": "Natam et praecipuam iubar."
            },
            {
                "verse": "Quare candida vellera"
            },
            {
                "verse": "Ducant lanificae aurea"
            },
            {
                "verse": "Germanae propere colo."
            },
            {
                "verse": "Faustum dum reliquae neunt"
            },
            {
                "verse": "Hoc fatum Lachesis canit"
            },
            {
                "verse": "Phoebi lampade pulchrior:"
            },
            {
                "verse": "Henricus facile omnium"
            },
            {
                "verse": "Regum maximus optimus"
            },
            {
                "verse": "Cum consorte tori, tria"
            },
            {
                "verse": "Vivet saecula Nestorea,"
            },
            {
                "verse": "Verum non senii mala"
            },
            {
                "verse": "Non incommodum sentient,"
            },
            {
                "verse": "Aetatis validae bonis"
            },
            {
                "verse": "Hos semper volumus frui."
            },
            {
                "verse": "Lux his proxima quaeque erit"
            },
            {
                "verse": "Praecedente beatior."
            },
            {
                "verse": "Vix prae laetitia tui"
            },
            {
                "verse": "Compos ludere parvulos"
            },
            {
                "verse": "Henricos aliquot cito"
            },
            {
                "verse": "Cernes aula Britannica."
            },
            {
                "verse": "Tunc Heros statuet feros"
            },
            {
                "verse": "Turcas sub iuga mittere,"
            },
            {
                "verse": "Et dicam ut semel omnia,"
            },
            {
                "verse": "Magnis tunc, video, sacris"
            },
            {
                "verse": "Sudor vatibus imminet."
            },
            {
                "verse": "His quae nunc canimus sequens"
            },
            {
                "verse": "Aetas astipulabitur."
            }
        ],
        [
            {
                "verse": "Ledeos olim fratres per vota vocabant"
            },
            {
                "verse": "Aequoris et caeli cum timuere minas,"
            },
            {
                "verse": "Et nunc cum surgit tempestas navita Erasmum"
            },
            {
                "verse": "Invocat, hunc praefert omnibus ille deis."
            },
            {
                "verse": "Ad te ego confugio, praesul, dignissime sacrum"
            },
            {
                "verse": "Cui pridem cingat trina corona caput,"
            },
            {
                "verse": "Per quem crudeles multi evasere procellas,"
            },
            {
                "verse": "Aequora tu nostrae mitia sterne rati,"
            },
            {
                "verse": "Saevis iactatam ventis tu dirige cymbam,"
            },
            {
                "verse": "In summo velo prospera flamma mica."
            },
            {
                "verse": "Huius me vestri ubertas et maxima rerum"
            },
            {
                "verse": "Copia cunctarum famaque multa soli,"
            },
            {
                "verse": "Regis et in primis commovit plurima virtus"
            },
            {
                "verse": "Desererem ut patriae moenia cara meae"
            },
            {
                "verse": "Desererem ut magnae iucunda palatia Romae"
            },
            {
                "verse": "Nec paucis annis parta sodalitia"
            },
            {
                "verse": "Ut magnum metirer iter, vicinaque caelo"
            },
            {
                "verse": "Transirem Scythica saxa adoperta nive,"
            },
            {
                "verse": "Traicerem oceanum, et cete insana viderem"
            },
            {
                "verse": "Ructato nobis eripere imbre diem."
            },
            {
                "verse": "Ne tunc haec temere dicas me adisse, fuere"
            },
            {
                "verse": "Qui me promissis allicuere suis,"
            },
            {
                "verse": "Omnia quae venti cum spe per inane tulerunt"
            },
            {
                "verse": "Inque istis inopem me statuere plagis."
            },
            {
                "verse": "Quod tua ni bonitas, miserae pater optime turbae,"
            },
            {
                "verse": "Spem mihi praeberet, vita molesta foret."
            },
            {
                "verse": "Tu facis ut ventos ausim sperare secundos,"
            },
            {
                "verse": "Prendere et ut portum me quoque posse putem."
            },
            {
                "verse": "Nam quid ego a tali non sperem praesule? Cuius"
            },
            {
                "verse": "Pectora religio cum pietate colit,"
            },
            {
                "verse": "Quem sacrae tenerum formarunt Pallados artes"
            },
            {
                "verse": "Quis vacuum studiis non sinet ire diem."
            },
            {
                "verse": "Quod raro invenias qui certus amicus amico est,"
            },
            {
                "verse": "Promissam gaudet qui superare fidem,"
            },
            {
                "verse": "Qui tot humo erexit mortales, quot neque longo"
            },
            {
                "verse": "Connumerare die lingua diserta queat,"
            },
            {
                "verse": "Qui sit apud Regem summus, qui plurima possit"
            },
            {
                "verse": "Sed prodesse velit plus tamen atque potest."
            },
            {
                "verse": "Hanc quoque ne temnas, oro, pater optime, laudem"
            },
            {
                "verse": "Meque tuo dignum duc, precor, auxilio."
            },
            {
                "verse": "A te servatos inter me pone clientes;"
            },
            {
                "verse": "Si meritus non sum, laus tua maior erit."
            },
            {
                "verse": "Non ego magna peto, modo sint alimenta, benigne,"
            },
            {
                "verse": "Et servus dicax regius esse sat est."
            }
        ],
        [
            {
                "verse": "Pontificum, Ricarde, decus, tutela bonorum,"
            },
            {
                "verse": "Et dum vita fuit maxima cura mihi,"
            },
            {
                "verse": "Haec tuus Elysiis mittit Grastocus ab oris"
            },
            {
                "verse": "Quae, rogo, deposita perlege maestitia."
            },
            {
                "verse": "Ex istis postquam discessi faecibus orbis"
            },
            {
                "verse": "Invitusque tuum deserui obsequium"
            },
            {
                "verse": "Corporis exutus spoliis et mole caduca"
            },
            {
                "verse": "Actutum campos ducor ad Elysios,"
            },
            {
                "verse": "Sic loca nunc dicunt, ubi parva piacula, mitti"
            },
            {
                "verse": "Post paulo in caelum qui meruere, luunt."
            },
            {
                "verse": "Hic mihi purgato non est mora longa futura,"
            },
            {
                "verse": "Ascendam summi templa beata Iovis,"
            },
            {
                "verse": "Haec me felicem vel nunc spes maxima reddit"
            },
            {
                "verse": "Oraque auctoris spero videre mei."
            },
            {
                "verse": "Ergo, pater, laetare, precor, grateris alumno."
            },
            {
                "verse": "Hac fuit optandum morte obiisse mihi"
            },
            {
                "verse": "Quae me nec longis torsit cruciatibus aegrum,"
            },
            {
                "verse": "Nec subito arreptum mi secuit iugulum,"
            },
            {
                "verse": "Sed mitis largis solvit sudoribus artus,"
            },
            {
                "verse": "Meque per humoris iussit abire vias."
            },
            {
                "verse": "Et venit cum nondum longae taedia vitae"
            },
            {
                "verse": "Nec mala morbosi pertuleram senii"
            },
            {
                "verse": "Cum nondum tua cura, pater, tenerique sinebant"
            },
            {
                "verse": "Anni me vitiis praecipitare caput."
            },
            {
                "verse": "Luctando, fateor, corpus iuvenile reliqui,"
            },
            {
                "verse": "Non tamen illa velim nunc ego vincla pati"
            },
            {
                "verse": "In quibus assidue torquebant gaudia luctus,"
            },
            {
                "verse": "Spes, timor, humani carnifices animi"
            },
            {
                "verse": "Sescentaeque aliae, quas nunc diiudico pestes,"
            },
            {
                "verse": "Cernoque quam miserae conditionis eram,"
            },
            {
                "verse": "Nec secus ac rector qui longa per aequora vectus"
            },
            {
                "verse": "Propositum parvo tempore fecit iter,"
            },
            {
                "verse": "Gaudeo iam fragili incolumem superasse carina"
            },
            {
                "verse": "Tot maria, et portum me tenuisse brevi."
            },
            {
                "verse": "Si quem igitur cepit pietas tua, pone dolorem"
            },
            {
                "verse": "Et noli fato tristior esse meo."
            },
            {
                "verse": "Non alia poteram fieri ratione beatus:"
            },
            {
                "verse": "In caelum sola ianua morte patet."
            },
            {
                "verse": "At tu qui regi et regno percommodus isti es,"
            },
            {
                "verse": "Vivere quae poteram tempora, vive, pater,"
            },
            {
                "verse": "Vive, pater, longumque vale mundique precare"
            },
            {
                "verse": "Artificem ut superis me cito consociet."
            }
        ],
        [
            {
                "verse": "Huc Indi, huc Daces, huc gentes accedite cunctae,"
            },
            {
                "verse": "Christum Deum quae creditis."
            },
            {
                "verse": "Omnibus exactum numeris monstrare verendum"
            },
            {
                "verse": "Vobis Episcopum queo."
            },
            {
                "verse": "Hic est quem, dives pecorum et fecunda virorum,"
            },
            {
                "verse": "Britanna tellus protulit,"
            },
            {
                "verse": "Vintoniae praesul Ricardus, cultor honesti,"
            },
            {
                "verse": "Virtutis exemplar novum,"
            },
            {
                "verse": "Summa fides, labor infractus, prudentia rerum"
            },
            {
                "verse": "Quem vexit amplos ad gradus."
            },
            {
                "verse": "Cuius si faciem spectes, gravitas ea fronti"
            },
            {
                "verse": "Integritas modusque inest,"
            },
            {
                "verse": "Vel denis mixtum nosces in millibus unum"
            },
            {
                "verse": "Hunc omnium sanctissimum."
            },
            {
                "verse": "Quem si divinis videas incumbere, dices"
            },
            {
                "verse": "Humana prorsus temnere."
            },
            {
                "verse": "Astat mane, sacris operatur et ipse diurnis"
            },
            {
                "verse": "Et multa pensis adicit."
            },
            {
                "verse": "Et licet a proprio disiungant publica ovili"
            },
            {
                "verse": "Gregem suum non negligit,"
            },
            {
                "verse": "In sua namque iacit vigilantia lumina membra"
            },
            {
                "verse": "Aegrotet et ne quid cavet."
            },
            {
                "verse": "Cernit oves si errare suas, in saepta reducit"
            },
            {
                "verse": "Lupus voret ne callidus."
            },
            {
                "verse": "Et pater hospitio cunctis largitur egenis"
            },
            {
                "verse": "Humoque lapsos erigit."
            },
            {
                "verse": "Consilio rebusque iuvat quemcumque fatigant"
            },
            {
                "verse": "Erae impotentis fulmina."
            },
            {
                "verse": "Audit praeterea causas litesque suorum"
            },
            {
                "verse": "Pius sed ut natos parens."
            },
            {
                "verse": "Aras, templa, sacella, domos, praetoria, villas"
            },
            {
                "verse": "Exornat, instaurat, facit."
            },
            {
                "verse": "Hunc rursum humanis videas si incumbere, dices"
            },
            {
                "verse": "Divina prorsus temnere."
            },
            {
                "verse": "Sic ipsum assiduum utilitas communis in aula"
            },
            {
                "verse": "Totos habet ferme dies."
            },
            {
                "verse": "Lis oritur cives inter si magna potentes"
            },
            {
                "verse": "Regisve adest negotium"
            },
            {
                "verse": "De bello seu pace agitur, seu foedere, seu quis"
            },
            {
                "verse": "Legatus advenit recens,"
            },
            {
                "verse": "Sive quid emergit parvum ut lubet atque minutum,"
            },
            {
                "verse": "Dum publicae intersit rei,"
            },
            {
                "verse": "Aulae custodes hunc primum et curia cernunt;"
            },
            {
                "verse": "Amor iubet sic patriae."
            },
            {
                "verse": "Si in terram quamvis densus ruat aethere nimbus"
            },
            {
                "verse": "Amnesque concrescant gelu"
            },
            {
                "verse": "Sibilet et stridens Boreas cana tempora circum"
            },
            {
                "verse": "Agrosve Sirius coquat"
            },
            {
                "verse": "Ne dubita ad patriae venturum in tempore curas,"
            },
            {
                "verse": "Praefert saluti quas suae."
            },
            {
                "verse": "Abstrusas quidam didicerunt prodere causas"
            },
            {
                "verse": "Naturam ut autumes loqui,"
            },
            {
                "verse": "Quid deceat quid non, num discrepet utile honesto,"
            },
            {
                "verse": "Scrutantur et quidam Deum,"
            },
            {
                "verse": "Perplexarum alii solvunt aenigmata legum"
            },
            {
                "verse": "Papiniano doctius."
            },
            {
                "verse": "Nil ultra norunt ad agenda negotia, bardi"
            },
            {
                "verse": "Rudes, inepti, et bubali:"
            },
            {
                "verse": "Noster at hic ita disciplina expertus in omni est"
            },
            {
                "verse": "Ut nescias praestet magis"
            },
            {
                "verse": "Doctrina an rerum usu an iuxta excellat utroque,"
            },
            {
                "verse": "Quod ipse verius puto."
            },
            {
                "verse": "Districtusque licet sit tantis undique curis"
            },
            {
                "verse": "Clientibus non dest suis,"
            },
            {
                "verse": "Sed quos est semel amplexus non deserit umquam"
            },
            {
                "verse": "Nec esse in abiecto sinit,"
            },
            {
                "verse": "Partiturque aliis sibi quam sudore paravit"
            },
            {
                "verse": "Auctoritatem et gratiam,"
            },
            {
                "verse": "Partiturque etiam quicquid fortuna benigna"
            },
            {
                "verse": "Indulsit illi dextera."
            },
            {
                "verse": "Blandiri et vero me dicere plura putatis:"
            },
            {
                "verse": "At portio veri haec quota est?"
            },
            {
                "verse": "Tantaque sunt hominis merita, ut quae non sine palpo"
            },
            {
                "verse": "De ceteris dici nequeunt"
            },
            {
                "verse": "Huius non possint benefacta aequare, sed illis"
            },
            {
                "verse": "Est summa quaevis laus minor."
            },
            {
                "verse": "Pontificem ostendi vobis, vos nosse potestis,"
            },
            {
                "verse": "Sed quatenus licet deos."
            }
        ],
        [
            {
                "verse": "Thoma, delicium soli Britanni,"
            },
            {
                "verse": "Sic rex maximus optimusque regum,"
            },
            {
                "verse": "Henricus magis in dies benignus"
            },
            {
                "verse": "Secretum tibi pectoris recludat,"
            },
            {
                "verse": "Sic quos mente colis bona piaque"
            },
            {
                "verse": "Donent te Pylia Dei senecta"
            },
            {
                "verse": "Votorum et faciant reum tuorum,"
            },
            {
                "verse": "Me turbae annumera tuae clientem"
            },
            {
                "verse": "Et Croeso facies beatiorem."
            },
            {
                "verse": "Has nam divitias puto supinas"
            },
            {
                "verse": "Tanti praesidio tegi patroni"
            },
            {
                "verse": "Cui largi bona di dedere cuncta,"
            },
            {
                "verse": "Quorum particulam brevem referre"
            },
            {
                "verse": "Ut morem hunc animo geram vel ipso"
            },
            {
                "verse": "Adversante tuo sinas pudore."
            },
            {
                "verse": "Est primum facies tibi serena,"
            },
            {
                "verse": "Ridentes oculi, color virilis,"
            },
            {
                "verse": "Vivax strenuitas, impigerque motus,"
            },
            {
                "verse": "Sollers ingenium, quod alta quaeque"
            },
            {
                "verse": "Actutum peragit labore nullo,"
            },
            {
                "verse": "Nativi eloquii benigna vena,"
            },
            {
                "verse": "Acris iudicii sagax acumen"
            },
            {
                "verse": "Et mentis memor illa vis tenacis,"
            },
            {
                "verse": "Qua leges populi potentis olim"
            },
            {
                "verse": "Et decreta patrum tenes sacrorum"
            },
            {
                "verse": "Sed tamquam articulos tuos et ungues."
            },
            {
                "verse": "Vatem Threicium ferunt poetae"
            },
            {
                "verse": "Mellitis citharae modis canorae"
            },
            {
                "verse": "Instantes olidis lupos capellis"
            },
            {
                "verse": "Immoto solitum tenere rictu,"
            },
            {
                "verse": "Amnes sistere, commovere saxa"
            },
            {
                "verse": "Et deducere montibus cupressos:"
            },
            {
                "verse": "At tu si organa subsequente voce"
            },
            {
                "verse": "Tangis, non lapides ferasve solum,"
            },
            {
                "verse": "Aures attonitas potente plectro"
            },
            {
                "verse": "Ipsas sed potes Orphei tenere."
            },
            {
                "verse": "Nec, quod non solet evenire multis,"
            },
            {
                "verse": "Hae dotes opibus carent beatis."
            },
            {
                "verse": "Nam lassant oculos tui suppellex"
            },
            {
                "verse": "Ornatusque abaci, polita fabre"
            },
            {
                "verse": "Et docte omnia vasa; cedit arti"
            },
            {
                "verse": "Dives materia; inde si reflecto"
            },
            {
                "verse": "Cervicem, inspicio novos tapetes,"
            },
            {
                "verse": "Aulaea Attalicis superbiora,"
            },
            {
                "verse": "Tusci serica pectinis labores."
            },
            {
                "verse": "Cultus denique regius, quod ille"
            },
            {
                "verse": "Vero verius esse non negabit"
            },
            {
                "verse": "Aedes qui subiit tuas forenses"
            },
            {
                "verse": "Cum rex hospitio est tuo receptus."
            },
            {
                "verse": "Sed ne sit nimium tuis severis"
            },
            {
                "verse": "Hic sermo magis auribus molestus"
            },
            {
                "verse": "Prudens nunc alias opes reliquo"
            },
            {
                "verse": "Quis tu non timide uteris, sed illis"
            },
            {
                "verse": "Iucunde frueris; ipsas <servire>"
            },
            {
                "verse": "Vis, non ut dominas tibi iubere."
            },
            {
                "verse": "Nec si di meritos dedere honores,"
            },
            {
                "verse": "Idcirco tumidus magis superbis,"
            },
            {
                "verse": "Immo humanior in dies haberis."
            },
            {
                "verse": "Causis num levibus peto tuorum"
            },
            {
                "verse": "Ascribi numero et gregi clientum?"
            }
        ],
        [
            {
                "verse": "Thoma, praesidium meum, denique"
            },
            {
                "verse": "His Iani patris omnium calendis"
            },
            {
                "verse": "Hinc illinc tibi dona congeruntur:"
            },
            {
                "verse": "Hic dat Phasidos impiae volucres,"
            },
            {
                "verse": "Perdices, merulas, grues, at ille"
            },
            {
                "verse": "Ingentes fluvii marisve praedas;"
            },
            {
                "verse": "Hispanas alii ferunt olivas,"
            },
            {
                "verse": "Ficus, citrea saccarique metas,"
            },
            {
                "verse": "Implent ast alii cados lyeo"
            },
            {
                "verse": "Creta aut quod tulit aureis racemis,"
            },
            {
                "verse": "Aut quod Callaicae tulere vites,"
            },
            {
                "verse": "Aut quod Gallica prela reddidere."
            },
            {
                "verse": "Dat pictos alius cliens tapetes,"
            },
            {
                "verse": "Princeps aurea vasa, vel smaragdos"
            },
            {
                "verse": "Verum quid tuus Andreas, Ruthalle,"
            },
            {
                "verse": "Ex his mi nihil est, dabit? Nisi illas"
            },
            {
                "verse": "Quas nosti illepidas ames camenas."
            },
            {
                "verse": "Has ergo tibi, se simulque donat."
            },
            {
                "verse": "Se ipso dat pretiosiora nemo."
            }
        ],
        [
            {
                "verse": "Sancte, qui auxisti numerum Deorum"
            },
            {
                "verse": "Nuper, Henrice, ad sacra templa magni"
            },
            {
                "verse": "Quam Iovis duxti memorare pulchram"
            },
            {
                "verse": "Da mihi pompen."
            },
            {
                "verse": "Maximus vasti moderator orbis"
            },
            {
                "verse": "Huic diem laetum statuit triumpho"
            },
            {
                "verse": "Iustus Henricus meritum pararet"
            },
            {
                "verse": "Scandere currum."
            },
            {
                "verse": "Astra se magna Thetide abluerunt"
            },
            {
                "verse": "Aether ut flammis liquidis micaret,"
            },
            {
                "verse": "Gratius Titan solito refulsit"
            },
            {
                "verse": "Pulchraque Phoebe."
            },
            {
                "verse": "Multus hinc illinc erat apparatus"
            },
            {
                "verse": "Qua triumphalis rota permeabat,"
            },
            {
                "verse": "Nectare et totus redolebat aer"
            },
            {
                "verse": "Ambrosiaque."
            },
            {
                "verse": "Praeferebantur laquei, dolique"
            },
            {
                "verse": "Quolibet ferro arma nocentiora"
            },
            {
                "verse": "Tum id genus multae exuviae et trophaea"
            },
            {
                "verse": "Ordine longo."
            },
            {
                "verse": "Inde praeduro superata bello"
            },
            {
                "verse": "Turba successit, subiere maesto"
            },
            {
                "verse": "Mox duces multi, validis revincti"
            },
            {
                "verse": "Funibus armos."
            },
            {
                "verse": "Ibat et primus gravium imperator"
            },
            {
                "verse": "Criminum fastus tumido ac protervo"
            },
            {
                "verse": "Pectore et gressu nihil huc catena"
            },
            {
                "verse": "Sorteque motus."
            },
            {
                "verse": "Iunctus huic livor comes ibat ore"
            },
            {
                "verse": "Pallido, limis oculis, gravique"
            },
            {
                "verse": "Spiritu dirum iaciens venenum"
            },
            {
                "verse": "Seque perurens."
            },
            {
                "verse": "Postea praeceps properabat ira"
            },
            {
                "verse": "Fronte rugata, tremulis labellis"
            },
            {
                "verse": "Sparserant cuius furiae tremenda"
            },
            {
                "verse": "Lumina flamma."
            },
            {
                "verse": "Ibat et fulvi sacer ardor auri"
            },
            {
                "verse": "Sordido vultu, digitis aduncis"
            },
            {
                "verse": "In viis fixos oculum reflectens"
            },
            {
                "verse": "Semper ad asses."
            },
            {
                "verse": "Tum gula ardenti titubans lyaeo"
            },
            {
                "verse": "Tota et hircosa et pedicosa et uncta"
            },
            {
                "verse": "Aegra vix foeda sanie morante"
            },
            {
                "verse": "Crura trahebat."
            },
            {
                "verse": "Ultimo dirum lutulentus agmen"
            },
            {
                "verse": "Torpor urgebat graviter subinde"
            },
            {
                "verse": "Oscitans nares nisi cum culinae"
            },
            {
                "verse": "Nidor adibat."
            },
            {
                "verse": "Ecce sublimi residens in axe"
            },
            {
                "verse": "Ipse mox heros radiabat ostro,"
            },
            {
                "verse": "Clara fulgebant redimita eois"
            },
            {
                "verse": "Tempora gemmis."
            },
            {
                "verse": "Caritas grato rutilans pyropo"
            },
            {
                "verse": "Et fides Indo nivea unione"
            },
            {
                "verse": "Spes et arctoo viridis smaragdo"
            },
            {
                "verse": "Plaustra trahebant,"
            },
            {
                "verse": "Virgo quam iustae decorant bilances"
            },
            {
                "verse": "Quaeque nil frangit, subigitve quicquam"
            },
            {
                "verse": "Quaeque divino procul affutura"
            },
            {
                "verse": "Pectore cernit"
            },
            {
                "verse": "Et modum rebus quae adhibet gerendis"
            },
            {
                "verse": "Currui collum hae quoque subdidere,"
            },
            {
                "verse": "Deinde virtutum comitatus omnis"
            },
            {
                "verse": "Agmine magno."
            },
            {
                "verse": "Fusus et circum chorus Angelorum"
            },
            {
                "verse": "Interim dulci geminabat ore:"
            },
            {
                "verse": "\"Christe io caelum, bone, qui probatis"
            },
            {
                "verse": "Civibus imples."
            },
            {
                "verse": "Iustus hic iusto datus est triumphus"
            },
            {
                "verse": "Qui feros motus animi subegit"
            },
            {
                "verse": "Qui voluptates pedibus potenter"
            },
            {
                "verse": "Stravit amaras."
            },
            {
                "verse": "Purpura Henricum gremio cadentem"
            },
            {
                "verse": "Matris excepit, teneraque dextra"
            },
            {
                "verse": "Gallicum sceptrum tulit et Britannum"
            },
            {
                "verse": "Bimulus infans."
            },
            {
                "verse": "Sedit in patris solio puellus"
            },
            {
                "verse": "Nec tamen solvit vitiis habenas"
            },
            {
                "verse": "Fervidam vasto impete quae iuventam"
            },
            {
                "verse": "Aggrediuntur."
            },
            {
                "verse": "Sobrius posto abstinuit Falerno"
            },
            {
                "verse": "Regias spernens epulas, secundo"
            },
            {
                "verse": "Pane ieiuni imperiosa abegit"
            },
            {
                "verse": "Murmura ventris."
            },
            {
                "verse": "Prompta cum Cypris foret undecunque"
            },
            {
                "verse": "Usus est casto thalamo suoque,"
            },
            {
                "verse": "Liberos tantum sobolemque dulcem"
            },
            {
                "verse": "Gratia habendi,"
            },
            {
                "verse": "Mitis offensas tulit et remisit,"
            },
            {
                "verse": "Neminem irato gladio petivit."
            },
            {
                "verse": "Id sibi demum voluit licere"
            },
            {
                "verse": "Quod decuisset."
            },
            {
                "verse": "Iam pius comis facilisque cunctis"
            },
            {
                "verse": "Orphanos fovit, viduas levavit"
            },
            {
                "verse": "Pavit et turmas inopum benigni"
            },
            {
                "verse": "More parentis."
            },
            {
                "verse": "Fecit hoc illi diadema carum"
            },
            {
                "verse": "Usui multis poterat quod esse"
            },
            {
                "verse": "Quodque tutari innocuum a nocentis"
            },
            {
                "verse": "Fraude valebat."
            },
            {
                "verse": "Ipse contentus modico nec assis"
            },
            {
                "verse": "Sceptra terrarum faciebat orbis"
            },
            {
                "verse": "Sed Deum semper meditans superna"
            },
            {
                "verse": "Regna inhiabat."
            },
            {
                "verse": "Non tamen caelum tenuit priusquam"
            },
            {
                "verse": "Ignibus coctum Altitonans probasset"
            },
            {
                "verse": "An foret purum sine labe et ullis"
            },
            {
                "verse": "Faecibus aurum."
            },
            {
                "verse": "Perdidit regnum, cecidit ferocis"
            },
            {
                "verse": "In manum hostis, fuit et superbi"
            },
            {
                "verse": "Pompa victoris, fuit in maligno"
            },
            {
                "verse": "Carceris antro."
            },
            {
                "verse": "Donec ad caedem genitus satelles"
            },
            {
                "verse": "Gurges humanum sitiens cruorem"
            },
            {
                "verse": "Sacra crudeli sceleratus hausit"
            },
            {
                "verse": "Pectora ferro."
            },
            {
                "verse": "Vicit has Christi patiendo fortis"
            },
            {
                "verse": "Miles aerumnas superumque Regi"
            },
            {
                "verse": "Gratias egit, tulerat quod omnes"
            },
            {
                "verse": "Fortiter aestus."
            },
            {
                "verse": "Quare ei sedem tribuit beatam"
            },
            {
                "verse": "Cuncta qui large benefacta pensat"
            },
            {
                "verse": "Et dedit regnum nequeat quod hora"
            },
            {
                "verse": "Eripere aut vis."
            },
            {
                "verse": "Et dedit caecis revocare lumen"
            },
            {
                "verse": "Et dedit morbos varios fugare"
            },
            {
                "verse": "Et dedit satis animare functa"
            },
            {
                "verse": "Corpora rursus\"."
            },
            {
                "verse": "Ista dum sancti volucres canebant"
            },
            {
                "verse": "Gemmeum summi ad solium Tonantis"
            },
            {
                "verse": "Venit Henricus posuitque cinctam"
            },
            {
                "verse": "Fronte coronam."
            },
            {
                "verse": "Et Deo longa est prece gratulatus,"
            },
            {
                "verse": "At Deus contra reducem, peractis"
            },
            {
                "verse": "Strenue rebus, patrio recepit"
            },
            {
                "verse": "Pectore natum."
            },
            {
                "verse": "Supplices ergo iuvenes, senesque"
            },
            {
                "verse": "Omnis Henricum populus precemur:"
            },
            {
                "verse": "Da tuis pacem et solidam Britannis,"
            },
            {
                "verse": "Sancte, quietem."
            },
            {
                "verse": "Aut in hunc usum moveantur arma"
            },
            {
                "verse": "Ut suos nostris fateantur arcus"
            },
            {
                "verse": "Impares Turcae, et fugitiva cedat"
            },
            {
                "verse": "Turba Canopo."
            },
            {
                "verse": "Fac malis nos illecebris linitos"
            },
            {
                "verse": "Callidi Ditis laqueos cavere,"
            },
            {
                "verse": "Fac humum nos spernere, fac in altum"
            },
            {
                "verse": "Tollere mentem [sensus]."
            },
            {
                "verse": "Exige hinc pestis rapidae venenum,"
            },
            {
                "verse": "Pelle sudorem subito necantem,"
            },
            {
                "verse": "Semper hoc caelum Zephiro et salubri"
            },
            {
                "verse": "Rideat aura."
            },
            {
                "verse": "Larga sit nobis pecorique tellus,"
            },
            {
                "verse": "Crescat in primis bona sed iuventus,"
            },
            {
                "verse": "Sancte, dum membris validis fruamur"
            },
            {
                "verse": "Menteque sana."
            },
            {
                "verse": "Principem nostrum unanimamque serva"
            },
            {
                "verse": "Coniugem, ut, cum Methusalem senectam"
            },
            {
                "verse": "Vixerint, sero repetant beati"
            },
            {
                "verse": "Gaudia caeli."
            },
            {
                "verse": "Annuat nobis Pater atque Natus"
            },
            {
                "verse": "Quique procedens ab utroque magni"
            },
            {
                "verse": "Spiritus sese Paraclitus orbis"
            },
            {
                "verse": "Corpore miscet."
            }
        ],
        [
            {
                "verse": "Hospes, cernis equum placidis qui ludit habenis:"
            },
            {
                "verse": "Innumeros stravit calce vel ore canes,"
            },
            {
                "verse": "Quorum ubi latratu petitur, consurgit in iras,"
            },
            {
                "verse": "Et Lybicae attollit colla iubasque ferae."
            },
            {
                "verse": "Tum ruit huc illuc versans spargensque molossos,"
            },
            {
                "verse": "Ipsas ut superet nobilitate leas."
            },
            {
                "verse": "Infelix canis est huius qui a dente tenetur,"
            },
            {
                "verse": "Mitius infesti fulmen haberet apri."
            },
            {
                "verse": "Actaeon in equum foret hunc si versus ab ira"
            },
            {
                "verse": "Dictynnae, canibus non foret esca suis."
            },
            {
                "verse": "At nunc tam placidus? Mores a principe sumit,"
            },
            {
                "verse": "Cui mite ingenium, sed stimulare cave."
            }
        ],
        [
            {
                "verse": "Britanni proceres, videtis illum"
            },
            {
                "verse": "Incurvis humeris, tumente ocello,"
            },
            {
                "verse": "Multo qui gravidus madet lyeo,"
            },
            {
                "verse": "Qui nares habet Atticae volucris,"
            },
            {
                "verse": "Refert qui faciem trucis molossi,"
            },
            {
                "verse": "Cui tres vix superant utrimque"
            },
            {
                "verse": "Atque idem croceo luto referti"
            },
            {
                "verse": "\u00ce\u0092\u00ce\u00b1\u00cf\u0083\u00cf\u0084\u00e1\u00bd\u00b1\u00ce\u00b6\u00cf\u0089\u00ce\u00bd Italas valens per urbes,"
            },
            {
                "verse": "Portavit modo cursitans ad assem"
            },
            {
                "verse": "Solus pondera non decem ferenda."
            },
            {
                "verse": "Mox, cum deficeret virens iuventa,"
            },
            {
                "verse": "Intactum quid enim impudens relinquit?"
            },
            {
                "verse": "Totam contemeravit Hippocrenem,"
            },
            {
                "verse": "Legit rhetoricos \u00cf\u0084\u00e1\u00bd\u00b9\u00cf\u0080\u00ce\u00bf\u00cf\u0085\u00cf\u0082 profanus,"
            },
            {
                "verse": "Invasit quoque principis tabellas,"
            },
            {
                "verse": "Verum non tamen hunc labore multo"
            },
            {
                "verse": "Quivis rex potuit docere lustris."
            },
            {
                "verse": "Hunc ipsum, moneo, cavete nequam."
            },
            {
                "verse": "Fallit, peierat, involat, rapitque,"
            },
            {
                "verse": "Nullum non scelus hic patraret auro,"
            },
            {
                "verse": "Allatrat pariter bonos malosque,"
            },
            {
                "verse": "Ipsum dilacerat subinde regem."
            },
            {
                "verse": "Britanni, moneo, cavete pestem."
            }
        ],
        [
            {
                "verse": "Quid de Britannis, docte Griphe, sentiam"
            },
            {
                "verse": "Quaeris? Leones mansuetos arbitror."
            },
            {
                "verse": "Quos si benigne vellices ponunt iubas,"
            },
            {
                "verse": "Manumque lambunt et iubenti obtemperant."
            },
            {
                "verse": "Verum minaci si flagello provoces,"
            },
            {
                "verse": "Antiqua flammat sanguinem ferocia,"
            },
            {
                "verse": "Non tela, non tormenta quae laedant vident,"
            },
            {
                "verse": "Sed perciti ira caeci in illa proruunt."
            },
            {
                "verse": "Verum quod esse non negabit Francia."
            }
        ],
        [
            {
                "verse": "Qui Gallos Anglosque inter crudele canebas"
            },
            {
                "verse": "Bellum, num belli tristia signa vides?"
            },
            {
                "verse": "Legatos mittit Francus quos excipit Anglus"
            },
            {
                "verse": "Ut fratrem frater, quem pia vincla tenent."
            },
            {
                "verse": "Talia tum celebrat convivia qualia Perses"
            },
            {
                "verse": "Assuerus, Lagi seu Cleopatra pudor."
            },
            {
                "verse": "Demens, quo tendat Fescanus, bella futura"
            },
            {
                "verse": "Speras? Qui si adeat, Tartara pax aderit."
            }
        ],
        [
            {
                "verse": "Mos olim patribus fuit,"
            },
            {
                "verse": "Regnabat bona cum fides,"
            },
            {
                "verse": "Phoebi quo renovat die"
            },
            {
                "verse": "Ianus perpetuam orbitam"
            },
            {
                "verse": "Optandi a superis sibi"
            },
            {
                "verse": "Quod quisque expeteret magis."
            },
            {
                "verse": "Hinc quendam memorant rei"
            },
            {
                "verse": "Qui iratus fuerat suae"
            },
            {
                "verse": "Optasse a Iove murmure"
            },
            {
                "verse": "Claro, voceque certa"
            },
            {
                "verse": "Centum millia debiti"
            },
            {
                "verse": "Et belle, decies quia"
            },
            {
                "verse": "Centum milia debuit."
            },
            {
                "verse": "Hunc morem veterem probans,"
            },
            {
                "verse": "Annis servo ego plurimis,"
            },
            {
                "verse": "Non quod caelicolas putem,"
            },
            {
                "verse": "Illo praecipue die"
            },
            {
                "verse": "Aures arrigere ad preces,"
            },
            {
                "verse": "Verum quod venerarier"
            },
            {
                "verse": "Cunctis principiis Deos"
            },
            {
                "verse": "Sit par, atque precarier"
            },
            {
                "verse": "Ut felicia sub manum"
            },
            {
                "verse": "Cedant nostra negotia."
            },
            {
                "verse": "Dum ergo hoc principio novi"
            },
            {
                "verse": "Anni quaero quid expetam"
            },
            {
                "verse": "Sane nil aliud subit,"
            },
            {
                "verse": "Quam te, mi Domine ac pater,"
            },
            {
                "verse": "Certum praesidium meum,"
            },
            {
                "verse": "Et vivum, et validum diu."
            },
            {
                "verse": "Ultra vix potis est tibi,"
            },
            {
                "verse": "Large cetera sic dedit,"
            },
            {
                "verse": "Quicumque Iupiter addere."
            },
            {
                "verse": "Mi vero satis et super"
            },
            {
                "verse": "Te vivo arbitror adfore."
            },
            {
                "verse": "Quare te, Omniparens, precor,"
            },
            {
                "verse": "Picti conditor aetheris,"
            },
            {
                "verse": "Qui certa vice temporum,"
            },
            {
                "verse": "Aevi praecipitem fugam"
            },
            {
                "verse": "Iussisti tacite rapi:"
            },
            {
                "verse": "Da tot Vintoniae pio"
            },
            {
                "verse": "Nosti quem bene praesuli,"
            },
            {
                "verse": "Ianos cernere candidos,"
            },
            {
                "verse": "Quot regi Pylii dies,"
            },
            {
                "verse": "In meta quot arenulae"
            },
            {
                "verse": "Cumaeae fuerant anus,"
            },
            {
                "verse": "Quot ver floribus enitet,"
            },
            {
                "verse": "Quot pisces mare ponticum,"
            },
            {
                "verse": "Quot caelum volucres capit."
            },
            {
                "verse": "Sed sit viribus integer,"
            },
            {
                "verse": "Robustus, viridis, valens."
            },
            {
                "verse": "Hoc omnes precibus boni,"
            },
            {
                "verse": "Hoc Rex, et proceres simul,"
            },
            {
                "verse": "Hoc omnis petit Anglia,"
            },
            {
                "verse": "Iustis, optime maxime,"
            },
            {
                "verse": "Votis, annue, Iupiter."
            }
        ],
        [
            {
                "verse": "\"Terrarum dea, cui fuere [in urbe] plura"
            },
            {
                "verse": "In septem geminis iugis Quirini,"
            },
            {
                "verse": "Quam ulli caelicolum dicata templa,"
            },
            {
                "verse": "Dic cur squalida, nuda, maesta, sola,"
            },
            {
                "verse": "Et contempta iaces? Ubi rota illa"
            },
            {
                "verse": "Et talaria regibus verenda?\""
            },
            {
                "verse": "\"Singultu impedior loqui, et pudore."
            },
            {
                "verse": "Vicit me miseram ille Marlianus,"
            },
            {
                "verse": "Nec vicisse satis ferus putavit"
            },
            {
                "verse": "Ni, ni me laceram, et pudendam adusque"
            },
            {
                "verse": "Discissa interula omnibus notandam"
            },
            {
                "verse": "Spectandamque probe, ut vides, dedisset\"."
            },
            {
                "verse": "\"At quisnam, rogo, Marlianus?\" \"Arte"
            },
            {
                "verse": "Phoebi qui medica nepos habetur,"
            },
            {
                "verse": "Natura egregie peritus ille,"
            },
            {
                "verse": "Caeli qui numeros, et astra callet"
            },
            {
                "verse": "Omnes qui historias refert, et orbis"
            },
            {
                "verse": "Incunabula fabricamque novit,"
            },
            {
                "verse": "Rhetor quem latet et poeta nullus"
            },
            {
                "verse": "Immo quem nihil asserunt latere\"."
            },
            {
                "verse": "\"Qui mirum te igitur fuisse victam?"
            },
            {
                "verse": "Res cum semideo fuit, quod oris"
            },
            {
                "verse": "Maiestas, gravitas, decora membra et"
            },
            {
                "verse": "Procerum est potis indicare corpus."
            },
            {
                "verse": "At scis (ni hoc quoque vindicare quaeris)"
            },
            {
                "verse": "Iuris te nihil in deos habere\"."
            }
        ],
        [
            {
                "verse": "Ferventes toleras, Colete, soles"
            },
            {
                "verse": "In Christi bene vinea laborans,"
            },
            {
                "verse": "Nunc multo subigis solum ligone,"
            },
            {
                "verse": "Nunc sartor silicem improbam revellis,"
            },
            {
                "verse": "Et certas sterili subinde messi"
            },
            {
                "verse": "Vites nunc vetulo libro resolvis,"
            },
            {
                "verse": "Silvae luxuriemque palmitesque"
            },
            {
                "verse": "Nunc ferro aggrederis nimis vagantes,"
            },
            {
                "verse": "Curam sed modo vitibus novellis,"
            },
            {
                "verse": "Et nervos adhibes potenter omnes,"
            },
            {
                "verse": "Ac praestas operarium valentem."
            },
            {
                "verse": "Faustae restate, plantulae, et Coleto"
            },
            {
                "verse": "Praegrandes date protinus racemos"
            },
            {
                "verse": "Ardenti fluat undique hac et illac"
            },
            {
                "verse": "Christi spumeus ut lacus Falerno."
            }
        ],
        [
            {
                "verse": "Christus te, puer, ad suum"
            },
            {
                "verse": "Ludum ut formet et instruat"
            },
            {
                "verse": "Appellat. Propera, puer."
            },
            {
                "verse": "Non est cur timeas senis"
            },
            {
                "verse": "Praeceptoris ineptias,"
            },
            {
                "verse": "Non est cur timeas gravem"
            },
            {
                "verse": "Frontis tristitiam et minas."
            },
            {
                "verse": "Nam pulcherrimus est puer"
            },
            {
                "verse": "Et mitissimus omnium"
            },
            {
                "verse": "Et doctissimus omnium,"
            },
            {
                "verse": "Brutae delicium plagae,"
            },
            {
                "verse": "Summi delicium aetheris."
            },
            {
                "verse": "Et contendit amarier"
            },
            {
                "verse": "O taliter et amplius"
            },
            {
                "verse": "Praeceptore; beatule,"
            },
            {
                "verse": "Ne cessa, propera, puer."
            },
            {
                "verse": "Si veram sapientiam?"
            },
            {
                "verse": "Si metron cupis aureum,"
            },
            {
                "verse": "Seu post fata novissima,"
            },
            {
                "verse": "Cum natura parens usum"
            },
            {
                "verse": "Abs te depositum exiget,"
            },
            {
                "verse": "Phoebeam super orbitam,"
            },
            {
                "verse": "Stellantem super et globum"
            },
            {
                "verse": "Cunctis vivere saeculis,"
            },
            {
                "verse": "Sive haec expetis insimul"
            },
            {
                "verse": "Ad Christi propera scholam."
            }
        ],
        [
            {
                "verse": "Iuppiter Henrici despexit ab aethere ludos,"
            },
            {
                "verse": "Excitus plausu clangisonisque tubis."
            },
            {
                "verse": "Vidit ut armorum radiis fulvique metalli"
            },
            {
                "verse": "Gemmarum et vario spargier astra die:"
            },
            {
                "verse": "\"Hic aliquis nostra pugnat de plebe deorum\"."
            },
            {
                "verse": "Dixit: \"Mortalis non movet ista manus;"
            },
            {
                "verse": "Aut meus est Gethico natus qui venit ab Haemo,"
            },
            {
                "verse": "Aut quae de nostro vertice nata fuit\"."
            },
            {
                "verse": "Sed dum Henricus equo sese instar fulminis infert"
            },
            {
                "verse": "Atque illum in gyros quoslibet agglomerat,"
            },
            {
                "verse": "\"Castor hic est\", inquit. Cum vero assurgere tantum"
            },
            {
                "verse": "Fraxineasque videt frangere in hoste trabes:"
            },
            {
                "verse": "\"Non ego sum primo deceptus lumine\" dixit:"
            },
            {
                "verse": "\"Mars, Mars est, alius non facit illa deus\"."
            },
            {
                "verse": "Verum ubi sidereos nudavit casside vultus,"
            },
            {
                "verse": "Henricus Titan visus adesse Iovi."
            },
            {
                "verse": "Tum demum Henricum novit vel voce faventum"
            },
            {
                "verse": "Trisque uni est natos fassus inesse suos."
            }
        ],
        [
            {
                "verse": "Nil me lautius esse, suaviusque"
            },
            {
                "verse": "Mensis pontificum est diu probatum."
            },
            {
                "verse": "Unum sed modo dulcius repertum:"
            },
            {
                "verse": "Argute, eloquium tuum est, Erasme."
            }
        ],
        [
            {
                "verse": "Antiqui phaleras, equos, coronas,"
            },
            {
                "verse": "Arcus marmoreos, trophaea, signa"
            },
            {
                "verse": "Loricata et equestria assolebant"
            },
            {
                "verse": "Virtuti monumenta collocare."
            },
            {
                "verse": "At nos praemia, quae, Tegrime, digna"
            },
            {
                "verse": "Virtuti dabimus tuae? Vocaris"
            },
            {
                "verse": "Qui recte populi decora palma."
            },
            {
                "verse": "Nec frustra Superos tibi dedisse"
            },
            {
                "verse": "Censendum puto tanta, totque bona:"
            },
            {
                "verse": "Clares nobilitate, nec malignis"
            },
            {
                "verse": "Rebus aut opibus potens amicis:"
            },
            {
                "verse": "Quam rarissima dignitas in ore?"
            },
            {
                "verse": "Te si quis videat repente credat,"
            },
            {
                "verse": "Talis est facies, ducem aut regentem"
            },
            {
                "verse": "Magnos te populos: sed haec relinquo,"
            },
            {
                "verse": "Quae natura tibi manu benigna"
            },
            {
                "verse": "Indulsit: meliora comparasti,"
            },
            {
                "verse": "Ut comis, facilis, modestus esses."
            },
            {
                "verse": "Lingua melliflua eloquens, disertus,"
            },
            {
                "verse": "Caesarum pariter, Patrumque sacras"
            },
            {
                "verse": "Leges, ut digitos tuos recenses;"
            },
            {
                "verse": "Annales veteres, novosque calles:"
            },
            {
                "verse": "Quid quod fortia facta noluisti"
            },
            {
                "verse": "Nostrorum populorum interire?"
            },
            {
                "verse": "Si Iudex placeat tibi, aut Potestas"
            },
            {
                "verse": "Mitti, Iudicis amor timorque,"
            },
            {
                "verse": "Et fervens animo fugatur ira."
            },
            {
                "verse": "Functo munere, cum libet reverti,"
            },
            {
                "verse": "Nihil praeter populi refers amorem."
            },
            {
                "verse": "Usus si veniat Duces, Senatus,"
            },
            {
                "verse": "Reges, Pontifices sacros petendi,"
            },
            {
                "verse": "Legatus quis eat repente norunt:"
            },
            {
                "verse": "Ad te confugiunt, tuae petuntur"
            },
            {
                "verse": "Linguae, divitiis potentiores;"
            },
            {
                "verse": "Unde est utilitas, honos, decusque,"
            },
            {
                "verse": "Nuper quale refers diserte adorans"
            },
            {
                "verse": "Urbis nomine Iulium secundum."
            },
            {
                "verse": "Virtutes numero togae minores"
            },
            {
                "verse": "Non sunt, horrida cum moventur arma;"
            },
            {
                "verse": "Miles si dubius pererret agros,"
            },
            {
                "verse": "Hostis si pedites equosve scribat,"
            },
            {
                "verse": "Vulgus si trepidet timore belli,"
            },
            {
                "verse": "Solus tu dubiae salutis auctor,"
            },
            {
                "verse": "Tu firmos animos, serena reddis"
            },
            {
                "verse": "Solus, quae modo nubibus latebant."
            },
            {
                "verse": "Ergo praemia quae, Tegrime, digna"
            },
            {
                "verse": "Virtuti dabimus tuae? Videbunt"
            },
            {
                "verse": "Hoc Patres: ego civicam coronam,"
            },
            {
                "verse": "Et me perpetuo tibi obligatum."
            },
            {
                "verse": "Nostri iam valeas decor Senatus,"
            },
            {
                "verse": "Et vivas Pyliam precor senectam."
            }
        ],
        [
            {
                "verse": "Vis tanta, Erasme, carminis fuit tui,"
            },
            {
                "verse": "\u00e1\u00bc\u008c\u00ce\u00bc\u00ce\u00bf\u00cf\u0085\u00cf\u0083\u00ce\u00bf\u00ce\u00bd ut me prorsus et lapidem merum"
            },
            {
                "verse": "Certare tecum iambicis adegerit;"
            },
            {
                "verse": "Sed vellit aurem Apollo continuo mihi,"
            },
            {
                "verse": "Et \"Rana bobus audet, aut oloribus"
            },
            {
                "verse": "Certare corvus?\" inquit; extemplo manu"
            },
            {
                "verse": "Delapsa nostra perculit solum lyra."
            },
            {
                "verse": "Refrixit ille mentis et brevis furor,"
            },
            {
                "verse": "Ac paucula haec aegre potui ad te scribere:"
            },
            {
                "verse": "Addam, sed haec Apolline invito tamen,"
            },
            {
                "verse": "Erasme, nostri saeculi decus, vale."
            }
        ]
    ]
}