{
    "author": "Tommaso Chaula",
    "title": "bellum Parthicum",
    "url": "http://www.poetiditalia.it/texts/CHAULA|bell|001",
    "text": [
        [],
        [
            {
                "verse": "Viscera quid fratrum? Sumus, heu, tam cede nocentes."
            },
            {
                "verse": "Ast si fatorum serie nos prelia semper"
            },
            {
                "verse": "Ducimus, armipotens et nos Gradivus alumnos"
            },
            {
                "verse": "Instimulat campis fuso gaudere cruore,"
            },
            {
                "verse": "Parthica cum Dacis Caldeaque regna patescunt"
            },
            {
                "verse": "Sauromateque truces, Perse, Garamantes, Hydaspi"
            },
            {
                "verse": "Hispanumque solum, qua Cantaber eminet Haustro."
            },
            {
                "verse": "Ad tales properate duces, talesque nefando"
            },
            {
                "verse": "Vertite congressu; simul, o pax reddita mundo,"
            },
            {
                "verse": "Quid miser horrenti credis Romane marite?"
            },
            {
                "verse": "Impia sanguineum postquam Pharsalia Martem"
            },
            {
                "verse": "Vidit et infandis rursus crudelia campis"
            },
            {
                "verse": "Fata dedit, ponto misere cum sanguine Rome"
            },
            {
                "verse": "Auxit aquas. Nondum semotus ab agmine victor"
            },
            {
                "verse": "Cesar erat; gemine stabant tentoria partis"
            },
            {
                "verse": "Qua cadit in valles confinis Pelion Otri,"
            },
            {
                "verse": "Unda subit pelagus tristi Lernea veneno."
            },
            {
                "verse": "Delius occidui simul ad contermina mundi"
            },
            {
                "verse": "Ethereis properavit equis, regina dearum"
            },
            {
                "verse": "Cerula Nereidum qua se ferventibus undis"
            },
            {
                "verse": "Abluit et gelidi refovet pia membra mariti;"
            },
            {
                "verse": "Humida frigentem veniens Nox extulit umbram,"
            },
            {
                "verse": "Collibus et gelidis nocturna silentia lucis"
            },
            {
                "verse": "Surrexere, niger Somnusque per omnia pleno"
            },
            {
                "verse": "Prata quater cornu tonuit, dedit ocia genti."
            },
            {
                "verse": "Margine populeo, super arva rigentia tabo,"
            },
            {
                "verse": "Languidus exactis miles Romanus ab armis"
            },
            {
                "verse": "Assidet; et Borean primo noctemque nivalem"
            },
            {
                "verse": "Graminea vitare casa, vel frigora flamis"
            },
            {
                "verse": "Pellere vimineis, durisque cubilia tophis"
            },
            {
                "verse": "In gelido stravere solo; vigilantque sonantes"
            },
            {
                "verse": "Collucere focos; crepitant altaribus ignes."
            },
            {
                "verse": "Dulce tamen multis non ducere pectore somnos"
            },
            {
                "verse": "Et segni torpere mora, ventatibus umbris;"
            },
            {
                "verse": "Sed memorare iuvat quis viscera sparserit hosti"
            },
            {
                "verse": "Impiger, horrendus cum clangor ad astra volasset"
            },
            {
                "verse": "Martius et turme tenues fremuere per auras;"
            },
            {
                "verse": "Quis caput abscissa validus cervice cruentum"
            },
            {
                "verse": "Propulit, intorsit sevis cum viribus ornos"
            },
            {
                "verse": "Fraxineamque trabem; multorum strage quis audax,"
            },
            {
                "verse": "Undique conspicuus, per tristia bella furebat,"
            },
            {
                "verse": "Qui quoque pallenti detrunca remisit Averno"
            },
            {
                "verse": "Corpora, dum quatiunt clamoribus ethera voces."
            },
            {
                "verse": "Tum non purpureo stratis accumbitur ostro"
            },
            {
                "verse": "Nec vacat auleum picto pendere teatro"
            },
            {
                "verse": "Marmore; sed rigide tribuere cubilia cautes,"
            },
            {
                "verse": "Cespite gramineo maduere cruoribus ulve:"
            },
            {
                "verse": "Tantus agit miseros temeraria castra sequentes"
            },
            {
                "verse": "Impetus. Ecce Sopor, mortalia pectora mulcens,"
            },
            {
                "verse": "Assidet armatis; primum languentia paulum"
            },
            {
                "verse": "Colla locat somno, volitans super equora pennis"
            },
            {
                "verse": "Itque reditque suis, totumque perambulat agmen."
            },
            {
                "verse": "Ut depulsa quies, nondum fugientibus astris"
            },
            {
                "verse": "Ethere sidereo, volucrum sed Cinthia lucis"
            },
            {
                "verse": "Aurea fulgebat pelagusque immobile fluctu"
            },
            {
                "verse": "Stabat et erisonum lituis Tritona ferebat,"
            },
            {
                "verse": "Extitit Ausonie vigilantibus inclitus heros"
            },
            {
                "verse": "Tunc oculis, clara variumque in mente volutans"
            },
            {
                "verse": "Consilium: Labienus erat sub pectore primus,"
            },
            {
                "verse": "Et furor Arthous, Germanaque castra nefandis"
            },
            {
                "verse": "Cedibus et Scithici nondum parere volentes;"
            },
            {
                "verse": "Nunc Haustrale vadum et Garamantia rura peragrans,"
            },
            {
                "verse": "Aspicit excusso Latio regnare Britannos."
            },
            {
                "verse": "Plurima volventi vigili per noctua motu"
            },
            {
                "verse": "Ocia tunc iterum placidissimus ipse deorum"
            },
            {
                "verse": "Somnus adest repitque oculos totisque medullis"
            },
            {
                "verse": "Labitur incumbens, artus contexuit alis."
            },
            {
                "verse": "Tum quoque squalenti facie turpissima Crassi"
            },
            {
                "verse": "Umbra per horrende pacata silentia noctis,"
            },
            {
                "verse": "Cui sacra canities crasso concreta cruore"
            },
            {
                "verse": "Pendet, et Arthois precordia fixa profanis"
            },
            {
                "verse": "Vulneribus, miserum liquido cui guctur ab auro"
            },
            {
                "verse": "Palpitat, ostentans Sirio quo Marte iuventus"
            },
            {
                "verse": "Occubuit Latialis, herum stetit ante tremendum"
            },
            {
                "verse": "Cum sibi grata quies mulceret membra sopore."
            },
            {
                "verse": "Hinc indignanti sic ora trementia luctu"
            },
            {
                "verse": "Explicat, intorquens canos a fronte capillos:"
            },
            {
                "verse": "\"An, cum prata vagor Stigiis a sedibus exul,"
            },
            {
                "verse": "Tartareum cum posco Chaos - modo mitte piorum"
            },
            {
                "verse": "Florea regna virum -, supplex Flegetonta requiro,"
            },
            {
                "verse": "Heu memor, et nautam fluvii compello maligni,"
            },
            {
                "verse": "Liventique lacus cupio tranare liburno,"
            },
            {
                "verse": "Degener et, nostrum nimis immemor, ocia carpis?"
            },
            {
                "verse": "Etsi, cum peterem Borean horrentibus armis,"
            },
            {
                "verse": "Auspiciis michi nempe mali de sede baratri"
            },
            {
                "verse": "Collatis, mundi tetri venere sorores"
            },
            {
                "verse": "Gorgonee et, sevos agitantes crine colubros,"
            },
            {
                "verse": "Infandas duxere faces, cum signa revello,"
            },
            {
                "verse": "Heu, non indecores per Parthica plana scelestum"
            },
            {
                "verse": "Gessimus, heu, Martem. Sed nostra profana - quid ultra? -"
            },
            {
                "verse": "Testor fata quidem iugulumque et guctur apertum"
            },
            {
                "verse": "Effossumque meum pectus crudelibus armis."
            },
            {
                "verse": "Omnis culpa deis; ipsi gessere nefasti"
            },
            {
                "verse": "Effera bella, ducis manibus torsere profecto,"
            },
            {
                "verse": "Ipsi tela dabant immitibus; omne cruentum"
            },
            {
                "verse": "Effecere nefas; rorarunt sanguine Caprum"
            },
            {
                "verse": "Hesperio et letos Parthis tribuere triumphos."
            },
            {
                "verse": "Surge age; conspicuis invadas viribus hostes,"
            },
            {
                "verse": "Labieno revocante malum, qui crimine sevo"
            },
            {
                "verse": "Iungitur Arsacide Pacoro, qui federa postquam"
            },
            {
                "verse": "Per magicos iurata deos sanxere nocentes,"
            },
            {
                "verse": "Exultant feritate vaga, vicinia calcant"
            },
            {
                "verse": "Menia; et in Latias coniurat turba catervas"
            },
            {
                "verse": "Parthica. Correpto poteris dum rumpere ferro,"
            },
            {
                "verse": "Horreat haud animus sceleratam vertere gentem,"
            },
            {
                "verse": "Barbareum truncare genus; modo forte pererra"
            },
            {
                "verse": "Omne vadum, Siriosque tuos Asiamque potentem"
            },
            {
                "verse": "Impiger alternis invade tumultibus heros,"
            },
            {
                "verse": "Et pete Romane Parthis insignia gentis,"
            },
            {
                "verse": "Infaustis amissa deis et sorte profana."
            },
            {
                "verse": "Non sine divorum nutu iam bella movebis,"
            },
            {
                "verse": "Nec certabis atrox divini numinis expers;"
            },
            {
                "verse": "Sunt magno commissa Iovi tua gesta profecto,"
            },
            {
                "verse": "Sunt Superis servata bonis; felicibus armis"
            },
            {
                "verse": "Utere. Postremo munus miserabile posco:"
            },
            {
                "verse": "- quando vetor, stimulis sevi correptus Averni,"
            },
            {
                "verse": "Plura referre miser - Caldeis victor in oris"
            },
            {
                "verse": "Cumque eris undanti super arva rigentia tabo,"
            },
            {
                "verse": "Neu patiare meum crudeli corpus arena"
            },
            {
                "verse": "Prostratum membris et adhuc stillantibus atram"
            },
            {
                "verse": "Insaniem campis inhumatum degere, Cesar;"
            },
            {
                "verse": "Collige et in tenues, si quid pietatis habetis,"
            },
            {
                "verse": "Urnas conde, precor. \"Demum, non plura profatus,"
            },
            {
                "verse": "Saucius in tenebras et opaca silentia fugit."
            },
            {
                "verse": "Ut ponto progressa dies vaga sidera celis"
            },
            {
                "verse": "Depulit et Phebe tenui prelurida cornu"
            },
            {
                "verse": "Palluit occursu fratris venientis Eoo,"
            },
            {
                "verse": "Et rutilum fulgere iubar generosus Apollo"
            },
            {
                "verse": "Attulit, adventans longevi patris ab oris"
            },
            {
                "verse": "Oceani, heroum mundi fOrtissimus ille"
            },
            {
                "verse": "Extitit ingenti turbatus imagine visa"
            },
            {
                "verse": "Axe sub astrifero. Paulum precordia terror"
            },
            {
                "verse": "Occupat et strinxit subita formidine pectus."
            },
            {
                "verse": "Inde, ubi torpentem discussit corde pavorem,"
            },
            {
                "verse": "Indignans meminisse fuit qua flebilis umbra"
            },
            {
                "verse": "Effigie Crassi gestans undata cruore"
            },
            {
                "verse": "Venerit ora truci; mentem subiere nefandi"
            },
            {
                "verse": "Parthorum populi, Gethe Scithicique vagantes."
            },
            {
                "verse": "Tum quoque bellorum fervor per cunta resurgit"
            },
            {
                "verse": "Membra ducis, revocans pugne primordia tristis,"
            },
            {
                "verse": "Qua cecidit Romanus eques, quo tempore Crassi"
            },
            {
                "verse": "Occubuere pii. Motus tum concipit ire"
            },
            {
                "verse": "Pectore in audaci bellumque in mente feroci"
            },
            {
                "verse": "Provehit infremitans, toto et stat pallidus ore."
            },
            {
                "verse": "Haud aliter Mauri Libie per prata calentis"
            },
            {
                "verse": "Vulnus ut aspexit contra intractabile natos"
            },
            {
                "verse": "Ire leena sui, fulvum truculenta per arvum"
            },
            {
                "verse": "Incandet conferre manus, nemus omne fragore"
            },
            {
                "verse": "In rabiem prolapsa suam terit, eminus audax"
            },
            {
                "verse": "Abscurrit rigidos iactans per tergora villos."
            },
            {
                "verse": "Post quoque Phebeos convertens lumen ad ortus,"
            },
            {
                "verse": "Incipit ore sonans: \"Superi, quicunque sub astris"
            },
            {
                "verse": "Urbis ad imperium semper conducitis almum"
            },
            {
                "verse": "Auspicium, toto que curritis ignea celo"
            },
            {
                "verse": "Sidera, tu gaudens triplici, dea Cinthia, vultu,"
            },
            {
                "verse": "Tartareo sponsata deo, sub vallibus olim"
            },
            {
                "verse": "Sicaniis sontum, Proserpina, regna gubernans,"
            },
            {
                "verse": "Conscia nocturni, requies gratissima, visus,"
            },
            {
                "verse": "Et Nox blanda tuis hominum miserata labores"
            },
            {
                "verse": "Ignibus, horrende nobis simulacra figure"
            },
            {
                "verse": "Esse secunda precor. Victricia castra tenentem"
            },
            {
                "verse": "Ominibus firmate sacris, date prospera cursu"
            },
            {
                "verse": "Fata meo. Cuntis vobis ego nempe rependam"
            },
            {
                "verse": "Digna ego, si quando referens me menibus Urbis"
            },
            {
                "verse": "Aggrediar lucere focos, et magnus ad aras"
            },
            {
                "verse": "Concidet inserto super effera cornua ferro"
            },
            {
                "verse": "Taurus, et <in> flamas Bachum de more sacerdos"
            },
            {
                "verse": "Fundet, et Eois altare liquoribus ardet\"."
            },
            {
                "verse": "Hec ubi dignanti supera cum voce poposcit,"
            },
            {
                "verse": "Illicet, augurium tanquam sumpsisset ab extis,"
            },
            {
                "verse": "Bella parat Parthis et sevam vertere gentem,"
            },
            {
                "verse": "Persica qua Tanai clauduntur rura gelato,"
            },
            {
                "verse": "Quaque fluis cigni morientis voce, Cayster,"
            },
            {
                "verse": "Conscius, et Crassi pia condere membra sepulcro."
            },
            {
                "verse": "Ergo inter tantos curarum maximus heros"
            },
            {
                "verse": "Consultus, per multa ruens, coniuncta tenentem"
            },
            {
                "verse": "Agmina, dum merita plectuntur morte scelesti,"
            },
            {
                "verse": "Evocat Antonium, cui protinus ista profatus:"
            },
            {
                "verse": "\"Nescis, heu nescis, dulcis germane deorum,"
            },
            {
                "verse": "Quid Superum portenta parent, quibus angimur. Ecce"
            },
            {
                "verse": "Nosce, precor, causas. Animus sibi visa retractans,"
            },
            {
                "verse": "Et proferre licet, dudum cuntetur et horret;"
            },
            {
                "verse": "Dico tamen. Roseo stellarum lumina celo"
            },
            {
                "verse": "Fulgebant, veniensque novo fulgore Diana"
            },
            {
                "verse": "Collibus et tremula quatiebat lampade pontum,"
            },
            {
                "verse": "Altaque ducebant ad opaca silentia silve"
            },
            {
                "verse": "Et rapide cubuere fere volucresque canore,"
            },
            {
                "verse": "Somnus et alma quies animalia fessa labore"
            },
            {
                "verse": "Mulcebant, nobis cum formidabilis umbra,"
            },
            {
                "verse": "Heu, Crassi obscuris ventans, germane, tenebris,"
            },
            {
                "verse": "Effossosque orbes et guctura sicca metallo"
            },
            {
                "verse": "Ostentans et inane ruens apparuit ingens,"
            },
            {
                "verse": "Confixumque feris pectus miserabil<e telis>"
            },
            {
                "verse": "Detexit, miseranda nimis. Mox territ<us ore>"
            },
            {
                "verse": "Dirigui visu, pariter riguere capilli,"
            },
            {
                "verse": "Infando terrore quidem michi frigidus angit"
            },
            {
                "verse": "Corda pavor, tremuere gradus tremuere manusque;"
            },
            {
                "verse": "Et demum toto permansi lividus ore,"
            },
            {
                "verse": "Indeque cuntanti michi talibus intonat orsis:"
            },
            {
                "verse": "\"Degener, et, quoniam Romana potentia cure"
            },
            {
                "verse": "Est divis sancita tue, cum sanguine crasso"
            },
            {
                "verse": "Arvaque Parthorum debes undare nocentum,"
            },
            {
                "verse": "Spargere Caldeos ferroque evolvere Dacos,"
            },
            {
                "verse": "Et cinerem servare meum, qui, iactus arena,"
            },
            {
                "verse": "Pabula sisto feris, Stigia de valle repulsus,"
            },
            {
                "verse": "Carpere pacificos inter tua prelia somnos"
            },
            {
                "verse": "An potes? Ipse senex, exhausta cede cruentus"
            },
            {
                "verse": "- prospicis an moneo? - Superum mandata reporto."
            },
            {
                "verse": "I, pete gentili Sirios virtute nefandos"
            },
            {
                "verse": "Atque invisa die pariter clarentibus astris"
            },
            {
                "verse": "Ossa reconde senis. \"Referens nec plura per umbras,"
            },
            {
                "verse": "De superis immite querens, profugit opacas."
            },
            {
                "verse": "Quare ego si, monitu divum michi nocte relato,"
            },
            {
                "verse": "Provocor assistens interque exorsa meorum,"
            },
            {
                "verse": "Non paveo - Fortuna, fave - per devia rerum"
            },
            {
                "verse": "Tendere et horrentem sufferre in pectore brumam,"
            },
            {
                "verse": "Vel qua frigenti prolabitur altus Orontes"
            },
            {
                "verse": "Gurgite, vel Tigris vel turbidus exit Hydaspes,"
            },
            {
                "verse": "Quaque nivosus adit pelagus iam Rhenus et Eufra,"
            },
            {
                "verse": "Regnaque preterea calcabo carentia nimbis,"
            },
            {
                "verse": "Unde feris Arabum populos exusta Syene"
            },
            {
                "verse": "Solibus, unde patent gemini confinia mundi."
            },
            {
                "verse": "Parthica si quando gens, o scelerata, triumphis"
            },
            {
                "verse": "Gaudeat Hesperie, nata feritate dolosi"
            },
            {
                "verse": "Armenieque viri, Perse Getheque nivales"
            },
            {
                "verse": "Exultant Latium quondam domuisse furorem"
            },
            {
                "verse": "Et civile nefas miseri post funera Crassi"
            },
            {
                "verse": "Ausonie iecisse, pater, meminisse dolebo."
            },
            {
                "verse": "Heu potius mea fata, precor, breviate sorores"
            },
            {
                "verse": "Impia Tartaree, vel tu, mitissime fratrum,"
            },
            {
                "verse": "Iupiter, hanc animam percussam fulmine obusto"
            },
            {
                "verse": "Deprime, et ad Manes manda tabentis Averni;"
            },
            {
                "verse": "Da penitus, concede mori quam degener astans."
            },
            {
                "verse": "Effera successu cum iam certaminis atri"
            },
            {
                "verse": "Gens ovet Arthoo, patiar non vertere quicquid"
            },
            {
                "verse": "Surgit ab Hircania, quod fluctus audit Araxis,"
            },
            {
                "verse": "Donec Caspaticus triplici qui gurgite pontus"
            },
            {
                "verse": "Labitur horrescat Latias vectare carinas?\""
            },
            {
                "verse": "Sic, ubi per campum vidit de rupe vagari"
            },
            {
                "verse": "Cornibus incurvis taurum, qui forsan abactus"
            },
            {
                "verse": "Saltibus a Siculis in pascua mestus oberrat,"
            },
            {
                "verse": "Ursus inexarsit, relevans per pectora setas,"
            },
            {
                "verse": "Qui, postquam tortis collisit dentibus auras"
            },
            {
                "verse": "Spumeus, ardentem rabie revocante furorem,"
            },
            {
                "verse": "In bellum crudele ruit, non ante quiescit"
            },
            {
                "verse": "Quam tepido totas satiarit sanguine fauces."
            },
            {
                "verse": "Etsi iandudum capiens narrata loquentis,"
            },
            {
                "verse": "Antonius paulum trepido prolanguit ore,"
            },
            {
                "verse": "Attamen ista refert: \"Ductor Latialis et instar"
            },
            {
                "verse": "Attamen ista refert: \"Ductor Latialis et instar"
            },
            {
                "verse": "Numinis eterni, Cesar, spes unica mundi,"
            },
            {
                "verse": "Me tua nocturne stringunt prospecta figure,"
            },
            {
                "verse": "Me tua verba movent. Quanta heu crudelia mesto"
            },
            {
                "verse": "Est meminisse michi, \"lacrime cecidere profuse,"
            },
            {
                "verse": "Et fletu maduere gene, \"cum Crassus iniquis"
            },
            {
                "verse": "Auspiciis Superum commisit prelia Charris!"
            },
            {
                "verse": "Ast modo, per magni coniuro, heu, astra Tonantis"
            },
            {
                "verse": "Romuleumque caput residens celestibus oris"
            },
            {
                "verse": "Iliacosque focos et cane numina Veste"
            },
            {
                "verse": "Gradivumque patrem, quod non, cum seva nefandum"
            },
            {
                "verse": "Turba nocens scelerum properavit stringere ferrum"
            },
            {
                "verse": "Cesaris in iugulum, bellum magis asper adivi"
            },
            {
                "verse": "Quam si forte iubes prono cum milite Susis"
            },
            {
                "verse": "Me penetrare sinus sevosque invadere Parthos."
            },
            {
                "verse": "Quid michi conferres melius, Fortuna, sub armis"
            },
            {
                "verse": "Aut quo cum ferro melius gradiemur ovanti?"
            },
            {
                "verse": "An quia prelatus cuntis Labienus in oris"
            },
            {
                "verse": "Ductor Hyperboreis, postquam sua castra superbus"
            },
            {
                "verse": "Iunxerit Arsacide sacrans mala funera Bruti,"
            },
            {
                "verse": "Irruit in Sirios, terremur ad arma venire?"
            },
            {
                "verse": "Non sic degeneres animos, Fortuna, dedisti,"
            },
            {
                "verse": "Non sic Ausonie semper promptissima Marte"
            },
            {
                "verse": "Gens pavet Armenios. Iam iam de postibus imis,"
            },
            {
                "verse": "Si libet, o Cesar, magicos vastabo Penates"
            },
            {
                "verse": "Et Laribus portabo faces, flamisque cremabo"
            },
            {
                "verse": "Regia tecta feris. Potes o tu, maxime rerum,"
            },
            {
                "verse": "Undique congestis ad prelia nostra maniplis,"
            },
            {
                "verse": "Rumpere in Hispanos, populum bellare ferocem"
            },
            {
                "verse": "Cantabrie, rigidam totamque recurrere Calpen,"
            },
            {
                "verse": "Emporie qua sacra Iovi sibi contrahit Odon,"
            },
            {
                "verse": "Nobile qua notum prisco de nomine cautium,"
            },
            {
                "verse": "Quod nunc agricole Scalas dixere moderni,"
            },
            {
                "verse": "Hanibal, esse tuas, postquam discrimine campos"
            },
            {
                "verse": "Impius Hesperio sparsisti victor Hiberos;"
            },
            {
                "verse": "Dum mea castra gerens Latiis vallata catervis"
            },
            {
                "verse": "Inferar Armenie, Parthoque in bella fugaci"
            },
            {
                "verse": "Obvius hostis eam, medio qui turbine Martis"
            },
            {
                "verse": "Corruat insertans celeres post terga sagictas\"."
            },
            {
                "verse": "Dixit, et ista viri laudant primordia pugne."
            },
            {
                "verse": "Interea Titan medium superaverat orbem"
            },
            {
                "verse": "Sudantesque arcebat equos, confinia mundi"
            },
            {
                "verse": "Postremi suadebat eis, qua cerula Thetis"
            },
            {
                "verse": "Ambrosie restaurat aquis Phebumque comatum"
            },
            {
                "verse": "Accipit et curvo graditur delphine per altum,"
            },
            {
                "verse": "Cum pater Antonius, Latiis vallatus ab armis,"
            },
            {
                "verse": "In Borean flectebat iter, de more vocatis"
            },
            {
                "verse": "Ethereis in castra deis, aquilasque per Euros"
            },
            {
                "verse": "Explicat afflantes, et Thesala regna relinquit."
            },
            {
                "verse": "Tunc agros et prata terunt convexa Malee"
            },
            {
                "verse": "Undose, qua bina secat mons Hismarus ipse"
            },
            {
                "verse": "Equora et Euboicis qua prestat grata carinis"
            },
            {
                "verse": "Ora. Vident vastum miseram quod merserit Hellem"
            },
            {
                "verse": "Incandere fretum, geminis discrimina terris."
            },
            {
                "verse": "Haud procul Ogigias Tyrio de nomine Thebas"
            },
            {
                "verse": "Pretereunt cautemque vident tum cede rubere"
            },
            {
                "verse": "Sphyngos, et aspersum Pentheo sanguine montem,"
            },
            {
                "verse": "Et tua per noctem spectant resonare, Citheron,"
            },
            {
                "verse": "Avia, cornigero redeunt cum festa Lieo."
            },
            {
                "verse": "Hic dux Hesperie, Fortune casibus anceps"
            },
            {
                "verse": "- nulla tamen belli veniens formido futuri"
            },
            {
                "verse": "Provocat et mentem stringit terrore superbam -"
            },
            {
                "verse": "Ad tripodas parat ire sacros et Apollinis antrum,"
            },
            {
                "verse": "Conscius ut divum Cyrreo numine fatis"
            },
            {
                "verse": "Discat ab Arthois victor portare triumphos."
            },
            {
                "verse": "Aurea Parnasus tollens ad sidera frontem"
            },
            {
                "verse": "Eminet et gelida linquit post tergora nubes,"
            },
            {
                "verse": "Cuius in Haustralem paulo protenditur oram"
            },
            {
                "verse": "Umbo tenens medio vallatum cautibus ingens,"
            },
            {
                "verse": "Proh, specus. Hic astant, nullo dicenda relatu,"
            },
            {
                "verse": "Seu Superum portenta deum, seu vallis Averni"
            },
            {
                "verse": "Prestat et humano cogit mugire cavernas"
            },
            {
                "verse": "Murmure, fatidicis vel si deus abditus antris,"
            },
            {
                "verse": "Pendentes humeris quatiens a vertice crines,"
            },
            {
                "verse": "Astringit terrore viros, et fata dehiscens"
            },
            {
                "verse": "Horrendum sonat ore fero cuntosque coercet."
            },
            {
                "verse": "Hic quoque stellati circum cava saxa dracones,"
            },
            {
                "verse": "Tabida terribili visu sua colla moventes,"
            },
            {
                "verse": "Sepius insinuant radiantes corpore giros,"
            },
            {
                "verse": "Non hominum proferre sonos linguamque luporum"
            },
            {
                "verse": "Expertes; referunt cautes concurrere secum."
            },
            {
                "verse": "Istic bellorum strepitus murmurque ruentum."
            },
            {
                "verse": "Non aliter, postquam sevo clangore tubarum"
            },
            {
                "verse": "Exarsere viri et per bellica signa furores"
            },
            {
                "verse": "Iniecit Mars ipse suos, cuntantibus iras"
            },
            {
                "verse": "Addidit et signum tribuit Bellona cruentum:"
            },
            {
                "verse": "Proclamant campi, strident silveque nemusque"
            },
            {
                "verse": "Horrendum, fragor inde volat, quatit ethera vadens."
            },
            {
                "verse": "Magna loci portenta sacri sunt, magna profecto,"
            },
            {
                "verse": "Nec vatum referenda sonis. Hinc frigidus imo"
            },
            {
                "verse": "Spiritus exalat fundo valvisque tremendis,"
            },
            {
                "verse": "Qui mentes hominum veluti vecordia quedam"
            },
            {
                "verse": "Vertit in ambages implens precordia veri,"
            },
            {
                "verse": "Siqua dei virgo tripodas albente monili"
            },
            {
                "verse": "Stricta comas visit traxitque in pectora Phebum."
            },
            {
                "verse": "Consul Apollineum simul adventavit in antrum"
            },
            {
                "verse": "Et postes tetigere gradus sacrasque cavernis"
            },
            {
                "verse": "Exuvias Phitonis adit. Conterritus ore"
            },
            {
                "verse": "Palluit et retro tenuit vestigia paulum,"
            },
            {
                "verse": "Et gelide riguere come; post numen adorans"
            },
            {
                "verse": "Sic supplex cum voce canit: \"Sanctissime Phebe"
            },
            {
                "verse": "Delphice, non nunquam Rome qui menia servas,"
            },
            {
                "verse": "Qui pandis ventura deum secreta revolvens,"
            },
            {
                "verse": "Seu tu Theumesiis maneas obductus in oris,"
            },
            {
                "verse": "Seu pelago tua firma vago te detinet almum"
            },
            {
                "verse": "Delos, Dardanie vel diruta Pergama Troie"
            },
            {
                "verse": "Tymbreus miseraris adhuc, o! Venimus ecce"
            },
            {
                "verse": "Nobilis etherei generis Romana iuventus"
            },
            {
                "verse": "Ad sancti delubra tui; te poscimus olim,"
            },
            {
                "verse": "Augurium da; Roma, pater, tua consulit aras"
            },
            {
                "verse": "Lapdacio sub monte sitas, ubi maxima quondam"
            },
            {
                "verse": "Themis in ambages solvebat murmura centum."
            },
            {
                "verse": "Altera Niloticum gens iam sibi poscat Osirim"
            },
            {
                "verse": "Et magicis sua sacra deis ferat inscia casus,"
            },
            {
                "verse": "Comprendatque globos celi motusque vagantes"
            },
            {
                "verse": "Garritu strindentis avis, quercusque Tonantis"
            },
            {
                "verse": "Chaonias; Superum cetus spernata, baratrum"
            },
            {
                "verse": "Consulat horrendum, dum tu michi, Delphice vates,"
            },
            {
                "verse": "Tu, vates, ventura moves, cum numen adibo\"."
            },
            {
                "verse": "Vix hec, cum totas sensit mugire cavernas"
            },
            {
                "verse": "Et totum nutare iugum, centumque patere"
            },
            {
                "verse": "Limina sponte sui, tales et rumpere voces:"
            },
            {
                "verse": "\"Ibis in Arthoas, miles Romane, pruinas;"
            },
            {
                "verse": "Victor eris, Pharaos neu tantum litora tange\"."
            },
            {
                "verse": "Nec sibi plura tulit, quisquis fuit ille; sed antrum"
            },
            {
                "verse": "Terrificum stridens, veluti si fulmen ab astris"
            },
            {
                "verse": "Decidat ingentis contra fastigia turris,"
            },
            {
                "verse": "Fatidicas sevo clausit cum murmure fauces."
            },
            {
                "verse": "Has ubi Tymbrei voce oracula Phebi"
            },
            {
                "verse": "Ausonio cecinere duci, bellique triumphos"
            },
            {
                "verse": "Premonuere fores Cyrreo numine sacre,"
            },
            {
                "verse": "Quid sibi Fata velint, Nili neu pergat ad undas"
            },
            {
                "verse": "Mente ferens secum, gelido torpore parumper"
            },
            {
                "verse": "Cuntatur proferre gradum. Formidine demum"
            },
            {
                "verse": "Pectore propulsa, Theumesia prata relinquens,"
            },
            {
                "verse": "Inceptum sulcabat iter, de more deorum"
            },
            {
                "verse": "Numine pacato. Correptus imagine belli"
            },
            {
                "verse": "Ardet in Arthois Parthos invadere campis,"
            },
            {
                "verse": "Et Pacorum impugnare ferum totumque protervis"
            },
            {
                "verse": "Casibus imperium Bactrum subvertere; nusquam"
            },
            {
                "verse": "A ferro revocandus atrox dum tota Quiritum"
            },
            {
                "verse": "Legibus Armenie, dum pareat impia Susis."
            },
            {
                "verse": "Taliter in Gethico Marathonia robora torquens"
            },
            {
                "verse": "Orbe ferus Mavors, crudelia bella tirannis"
            },
            {
                "verse": "Dum parat Otrisiis, arsit properare nefastam"
            },
            {
                "verse": "Ad Phlegram, cum forte suis vaga Fama peragrans"
            },
            {
                "verse": "Auribus intonuit rigidos struxisse Gigantes"
            },
            {
                "verse": "Emathie montes et vertere regna Tonanti."
            },
            {
                "verse": "Frigida vix alios Phebe reparaverat ignes"
            },
            {
                "verse": "In volucri provecta rota, sed lumine fratris"
            },
            {
                "verse": "Emula pallebat roseo, cum maximus heros"
            },
            {
                "verse": "Impiger Ausonie, qua prata nivalibus horrent"
            },
            {
                "verse": "Sarmata frigoribus, ducit sua castra, resurgit"
            },
            {
                "verse": "Qua geminis terris dirimens certamina Butes,"
            },
            {
                "verse": "Qui, sua Bosfario protendens brachia ponto,"
            },
            {
                "verse": "Gaudet Mirmecio natum se fonte venire."
            },
            {
                "verse": "Inde per anfractus et frondea lustra ferarum"
            },
            {
                "verse": "Protendens Romana manus Scithasque relinquens,"
            },
            {
                "verse": "Ypoton aspexit, summo de colle solutis"
            },
            {
                "verse": "Qui rapidus currebat aquis, altumque Cuposon"
            },
            {
                "verse": "Concretis pendere globis nivis. Omnia lustrant,"
            },
            {
                "verse": "Omnia mirantur. Tandem, declivia postquam"
            },
            {
                "verse": "Tramite dumoso superans montana, profundum"
            },
            {
                "verse": "Ad fluvium devenit eques, qui gurgite vasto"
            },
            {
                "verse": "Impediebat iter, ripis sua castra tetendit"
            },
            {
                "verse": "Populeis, non nare vadum non stagna nec undas"
            },
            {
                "verse": "Sufficiens. Visum tantum, dum nimbus aquosus,"
            },
            {
                "verse": "Pleyades, et ferro nimium metuendus Orion"
            },
            {
                "verse": "Deponant animos hiberno fonte tumentes."
            },
            {
                "verse": "At dux, impatiens suspenso degere tandem"
            },
            {
                "verse": "Flumine dum solitum sibi contrahat alveus amnem"
            },
            {
                "verse": "Atque vadum turmis refluens patefecerit unda,"
            },
            {
                "verse": "Providet equoreas silvis contexere pinus"
            },
            {
                "verse": "Cumque ornis truncare trabes, tabulataque sursum"
            },
            {
                "verse": "Tollere, et undosos tractus superare carinis."
            },
            {
                "verse": "Ast ubi longevi nemoris provisa ruina"
            },
            {
                "verse": "Est et cum ratibus fluvium tranare vadosum,"
            },
            {
                "verse": "Robora, que nunquam maculavit mersa bipennis"
            },
            {
                "verse": "Procumbunt detrunca solo, ramique tegentes"
            },
            {
                "verse": "Ethera decrescunt, ulmi platanique gemiscunt,"
            },
            {
                "verse": "Ingenti stridore tonant. Sol ipse comantes"
            },
            {
                "verse": "Tum radios luco tum lumina mersit opacis"
            },
            {
                "verse": "Cautibus, et rutilo lustrat fulgore cavernas."
            },
            {
                "verse": "Ergo ubi decise nemorosis montibus alni"
            },
            {
                "verse": "Et dulcem videre diem loca pervia vallis,"
            },
            {
                "verse": "Non proris depicta ratis contexitur altis,"
            },
            {
                "verse": "Nec faciles cursu se commovere phaseli,"
            },
            {
                "verse": "Sed, rudibus fabricata modis, tunc mole per undas"
            },
            {
                "verse": "Annatat en classis. Vastum quoque flumen oberrans"
            },
            {
                "verse": "Provehit immensum Latias stagnante cohortes"
            },
            {
                "verse": "Gurgite. Non aliter bimaris, cum brachia valli"
            },
            {
                "verse": "Clauserit et tanto conduxit cardine pontem"
            },
            {
                "verse": "Persis Abydenis sulcans alta equora campis,"
            },
            {
                "verse": "Pons strepitus ingens iam sustentabat equorum,"
            },
            {
                "verse": "Quam modo turbanti fluvio prelata carina"
            },
            {
                "verse": "Asportabat onus Romani militis unda."
            },
            {
                "verse": "Ut fera stagna vadis valido cum remige ductor"
            },
            {
                "verse": "Preterit et Titan iubar intromiserat armis"
            },
            {
                "verse": "Aureus, ad turmas his vocibus ora resolvit:"
            },
            {
                "verse": "\"Impiger audaces quoquo Fortuna requirat"
            },
            {
                "verse": "Miles habere manus, ortum qui sanguine divum"
            },
            {
                "verse": "Protrahis et clara qui surgis origine Teucrum,"
            },
            {
                "verse": "Ecce subhorrentis Boree devenimus arva,"
            },
            {
                "verse": "Ecce sub Arthois demum consedimus oris."
            },
            {
                "verse": "Quare igitur sunt omnia, credite, ferro"
            },
            {
                "verse": "Bella, viri, tractanda truci. Sors ipsa volutet"
            },
            {
                "verse": "Quid libeat. Si nostra manus, si fervidus ensis"
            },
            {
                "verse": "Undique funesti subeat discrimina Martis,"
            },
            {
                "verse": "Non sine celesti nutu nos bella geremus,"
            },
            {
                "verse": "Non sine Gradivo tendemus ad arma faventi;"
            },
            {
                "verse": "Sed Superi pietasque favent rectumque bonumque,"
            },
            {
                "verse": "Et tripodes, si vera canit seclusus Apollo"
            },
            {
                "verse": "Monte sub Hismeno; sacrum vidistis et ipsi"
            },
            {
                "verse": "Augurium, tote cum iam sonuere caverne."
            },
            {
                "verse": "Propterea, comites celesti sorte vocati,"
            },
            {
                "verse": "Ingentes adhibete animos, gentemque profanam"
            },
            {
                "verse": "Vertite sanguineo certamine. Nullus in hostes"
            },
            {
                "verse": "Formidet conferre manus, vultusque cruentos"
            },
            {
                "verse": "Bellantum spectare pavet. Pavor omnis abesto."
            },
            {
                "verse": "Credite iam Crassi miserabilis ossa sepulcrum"
            },
            {
                "verse": "Poscere Romanos et fundere voce querelas,"
            },
            {
                "verse": "Exiguos rogitare focos, Italamque cohortem"
            },
            {
                "verse": "Ultores clamare viros. Meminisse dolorem"
            },
            {
                "verse": "Provocor heu qualem, cum seva, miserrime Crasse,"
            },
            {
                "verse": "Barbaries liquido roraverit ora metallo!"
            },
            {
                "verse": "Proh nimium Fortuna ferox! Scelerata triumphat"
            },
            {
                "verse": "Cladibus Ausonie gens Parthica. Nonne videtis"
            },
            {
                "verse": "Quam regio mediana, fluens uberrima nostro"
            },
            {
                "verse": "Sanguine concreto, iam fluctibus auxerit undas"
            },
            {
                "verse": "Ethopos Armenii, simulata ut federa Crassus"
            },
            {
                "verse": "Abnegat Arsacidis, et nunc Labienus in omni"
            },
            {
                "verse": "Dux erit Assiria? Proh perfida gesta nefandi"
            },
            {
                "verse": "Militis! En Latius valet, heu, coniungere Parthis"
            },
            {
                "verse": "Agmina sacrilegis et se confidere castris,"
            },
            {
                "verse": "Dii Superi, et gemine commercia sumere lingue."
            },
            {
                "verse": "Tu, melior Fortuna, fave; tu bella tuere,"
            },
            {
                "verse": "Tu, precor, ingentis cuia primordia pugne."
            },
            {
                "verse": "Vosque, viri, tantum gladio purgate rigenti"
            },
            {
                "verse": "Dedecus Italie, ferrum conferte per hostes,"
            },
            {
                "verse": "Bellorum quo clangor eat, quo seva cruentum"
            },
            {
                "verse": "Extulerit Bellona nefas. \"Nec plura profatus,"
            },
            {
                "verse": "Cum iam miles, agens rabido sub corde furores,"
            },
            {
                "verse": "Provolat in campis et concutit arma fragore,"
            },
            {
                "verse": "\"Da pugnam, da bella\" vocans. \"Celeremus in hostes\""
            },
            {
                "verse": "Conclamant; tenues murmur deverberat auras;"
            },
            {
                "verse": "Tollitur horrendo per florea prata tumultu"
            },
            {
                "verse": "Stridor et ethereo resonant convexa vagatu."
            },
            {
                "verse": "Tandem pulsa dies, et litora Phebus anelis"
            },
            {
                "verse": "Occiduis subiecta plagis Thetique virenti"
            },
            {
                "verse": "Suadebat formosus equis, et fulgida celo"
            },
            {
                "verse": "Sidera purpureo radiabant fulgure. Phebe"
            },
            {
                "verse": "Frigida iam croceum referebat in ethera vultum,"
            },
            {
                "verse": "Cum dux Ausonie, motus novitate locorum"
            },
            {
                "verse": "Et cupiens gelidam alloquio propellere noctem,"
            },
            {
                "verse": "Moribus insignem sacraque etate verendum"
            },
            {
                "verse": "Sic compellat Amum: \"Quando modo Parthica dudum"
            },
            {
                "verse": "Noscere priscorum venit primordia patrum"
            },
            {
                "verse": "Cura, senex, regnique situs, que numina servent"
            },
            {
                "verse": "Et Superis que sacra ferant, modo pande, precamur,"
            },
            {
                "verse": "Oraque docta move; nam sanctus spirat Apollo,"
            },
            {
                "verse": "Si rerum secreta canis, si, prisca retractans,"
            },
            {
                "verse": "Pandere poscenti pergas exorsa priorum\"."
            },
            {
                "verse": "Ille parum gelide deflectens lumina terre,"
            },
            {
                "verse": "Has sacer antiquo diffudit pectore voces:"
            },
            {
                "verse": "\"Si tibi mira velim repetens audita meorum"
            },
            {
                "verse": "Promere, ductor,\" ait, \"Parthumque recurrere mundum,"
            },
            {
                "verse": "Haud equidem mea lingua capax; sed, pauca revolvens,"
            },
            {
                "verse": "Ibo quidem memorique canam tibi digna relatu."
            },
            {
                "verse": "Parthia nunc, rigidis cuius consedimus oris,"
            },
            {
                "verse": "Non brevibus correpta vadis sua regna coercet,"
            },
            {
                "verse": "Frigoribus contenta suis, nec prata vagatu"
            },
            {
                "verse": "Possidet angusto. Calidus qua volvitur Indus"
            },
            {
                "verse": "Incipit, et gelido donat confinia Tigri,"
            },
            {
                "verse": "Ter decies sibi sceptra ferens Arechusia claudit"
            },
            {
                "verse": "Avia, et Assirios sibi Parthia contrahit agros."
            },
            {
                "verse": "Medica prata tenens testantia nomina regis,"
            },
            {
                "verse": "Persia rura legit magico celeberrima ritu."
            },
            {
                "verse": "Inter et Eufratem velocem Tigris et undam"
            },
            {
                "verse": "Clauditur insigni Mesopotania saltu,"
            },
            {
                "verse": "Ninivos ingenti gaudens de nomine magne"
            },
            {
                "verse": "Et Babilone, tua quondam, Semiramis, urbe;"
            },
            {
                "verse": "Caldeumque solum prohibent, quod primitus unum,"
            },
            {
                "verse": "Astrorum novisse modos stellasque vagantes."
            },
            {
                "verse": "Post quoque ad Egipti penetrarunt arva calentis."
            },
            {
                "verse": "Aspicit hinc Siriam Parthus subsistere sceptris"
            },
            {
                "verse": "Nempe suis calidam, qua presidet alta Damascus,"
            },
            {
                "verse": "Semper que veteris tenuit cognomina servi."
            },
            {
                "verse": "Hinc Camagenium, per quod Finicia latos"
            },
            {
                "verse": "Cum Tyro coniungit agros, Sidonia leva"
            },
            {
                "verse": "Prata tenens Libanumque sacrum sibi vendicat Alon"
            },
            {
                "verse": "Iudeumque situm. Pentapolis arva coercet."
            },
            {
                "verse": "Istic Iordanis pelagus quod sorbeat undas."
            },
            {
                "verse": "Hactenus et regnum; sed que gens ista locorum,"
            },
            {
                "verse": "Qui cultus habitusque virum sint, maxime ductor,"
            },
            {
                "verse": "Haud memorare queam; citius nova Luna retortis"
            },
            {
                "verse": "Cornibus assurgens omnes super ambiat orbes."
            },
            {
                "verse": "Sed, quia sub Scithie paulo consedimus arvis,"
            },
            {
                "verse": "De Scithia tibi pauca feram, sed mira profecto,"
            },
            {
                "verse": "Mira quidem portenta deum; terrebere dictis."
            },
            {
                "verse": "Postquam rex Superum, tribuens animantibus orbem,"
            },
            {
                "verse": "In species deforme chaos glomeravit et astra"
            },
            {
                "verse": "Lucida purpureo voluit fulgescere celo,"
            },
            {
                "verse": "Archada cum Gethico, divos venerata, vetustas"
            },
            {
                "verse": "Asserit ethereas, pater, has venisse sub auras,"
            },
            {
                "verse": "Robore quippe satum rigidique a cortice libri"
            },
            {
                "verse": "Populei traxere genus; cunabula primum"
            },
            {
                "verse": "Ista dedit Natura parens. Ut Sole micanti"
            },
            {
                "verse": "Insolitum videre diem, vaga lumina Phebi"
            },
            {
                "verse": "Nescia divorum gens exorabat, et undas"
            },
            {
                "verse": "Cessit ut Hesperias, magno merore relanguens,"
            },
            {
                "verse": "Credidit Eoo nunquam consurgere ab ortu."
            },
            {
                "verse": "Sic quoque, per silvas per et avia lustra vagantes,"
            },
            {
                "verse": "Abscurrunt sine lege loci; carpenta fuere"
            },
            {
                "verse": "Aurea tecta viris. Quid si frigentibus undis"
            },
            {
                "verse": "Cum nivibus precandet humus, cum terra pruinis"
            },
            {
                "verse": "Spargitur horrendis et sevus regnat Orion,"
            },
            {
                "verse": "Aspicias annare viros, motisque lacertis"
            },
            {
                "verse": "Tum fluvii tranare vadum, se immergere fundo?"
            },
            {
                "verse": "Hi quoque non Latio ritu fecere Tonanti"
            },
            {
                "verse": "Sacra, nec alternis precibus funduntur ad aras"
            },
            {
                "verse": "Haud Veste coluere focos et sancta Diane"
            },
            {
                "verse": "Numina, precipue nec te coluere, Moneta;"
            },
            {
                "verse": "Sed miser humanus pacavit numina sanguis,"
            },
            {
                "verse": "Numina que magicis extant impressa figuris"
            },
            {
                "verse": "Horrida silvarum truncis et cautibus atris."
            },
            {
                "verse": "Accipe preterea, refero non digna relatu,"
            },
            {
                "verse": "Sed gestis horrenda magis rituque Latino"
            },
            {
                "verse": "Absona, et a populis totum vitanda per orbem."
            },
            {
                "verse": "Impia gens nunquam celebrans connubia sacro"
            },
            {
                "verse": "Carmine, thurifere crepitant non ignibus are"
            },
            {
                "verse": "Festaque marmoreis pendent aulea teatris;"
            },
            {
                "verse": "Nec Lucina favens it pronuba, poste marite,"
            },
            {
                "verse": "Sed soror haud timuit temerare cubilia fratris,"
            },
            {
                "verse": "Nec nate pater ille ferus. Non sacra parentis"
            },
            {
                "verse": "Filius ora verens, matrem incestavit amore"
            },
            {
                "verse": "Infando; Scithicis scelus hoc reverentia prestat."
            },
            {
                "verse": "Vellera non Tyrium que ter madefecit aenum,"
            },
            {
                "verse": "Nec que puniceo fulgent saturata colore,"
            },
            {
                "verse": "Membra tegunt; rigido nati sed monte leones,"
            },
            {
                "verse": "Ursorum exuvie genti velamina oborte"
            },
            {
                "verse": "Contribuere. Putes forsan neu, maxime rector,"
            },
            {
                "verse": "Sidonio ostentent populi vestigia limbo?"
            },
            {
                "verse": "Hi quoque non dapibus celo pontoque repertis,"
            },
            {
                "verse": "Quis genus humanum, sancto moderamine pulso,"
            },
            {
                "verse": "Procidit in luxum, ieiunia solvere querunt,"
            },
            {
                "verse": "Arbuta sed, cano iam nata cacumine corna,"
            },
            {
                "verse": "Pocula puniceo lactis commixta cruore,"
            },
            {
                "verse": "Liventem pepulere famem, crudumque ferarum"
            },
            {
                "verse": "Tergus et in patula qui pendent arbore fetus."
            },
            {
                "verse": "Ast ubi terribilis crevit fera copia gentis,"
            },
            {
                "verse": "Et montes vallesque simul implere cavosque,"
            },
            {
                "verse": "Horrida bellorum rabies incessit, et ipsa"
            },
            {
                "verse": "Parthia causa mali nimium vicina, secundo"
            },
            {
                "verse": "Successu confisa suo, simul impia sevum"
            },
            {
                "verse": "Imperium a Medis in Persia transtulit arva,"
            },
            {
                "verse": "Et totam Arthoi terram sibi vendicat orbis\"."
            },
            {
                "verse": "Dixit, et ad dulces duxerunt pectora somnos."
            },
            {
                "verse": "Lucidus interea spargens super equora crinem"
            },
            {
                "verse": "Phebus et aurato moderans temone iugales,"
            },
            {
                "verse": "Ethereum sulcabat iter, lucemque coruscam"
            },
            {
                "verse": "Sideribus fulgore suo pellebat oborto."
            },
            {
                "verse": "Tum neu torpenti pausa crudele moretur"
            },
            {
                "verse": "Dux bellum sua castra vago stipantia giro"
            },
            {
                "verse": "Ambit, et, Ausonie mandans insignia tolli,"
            },
            {
                "verse": "Intentum molitur iter, turgentia linquens"
            },
            {
                "verse": "Iam vada, iam fluctus tumidos spernatus aquarum."
            },
            {
                "verse": "Paretur; milesque virum Romanus euntem"
            },
            {
                "verse": "Prosequitur; pugnamque fremunt pugnamque ciebant."
            },
            {
                "verse": "Sic quoque germani Siculis Ciclopides antris,"
            },
            {
                "verse": "Seu novus externis regionibus appulit hostis,"
            },
            {
                "verse": "Seu rabies promovit eos vicinia ferro"
            },
            {
                "verse": "Impetere infandos, populari armenta domosque"
            },
            {
                "verse": "Sectantur, cum trunca manu, Polipheme, revellis"
            },
            {
                "verse": "Robora silvarum, pavitant et murmure montes."
            },
            {
                "verse": "Interea cuntos volucri vaga Fama meatu"
            },
            {
                "verse": "Spargitur in Parthos, totumque perambulat orbem"
            },
            {
                "verse": "Illicet Arsacidum, veris confusa ministrans;"
            },
            {
                "verse": "In diversa trahit populos, animosque pavore"
            },
            {
                "verse": "Degeneres quatiens Latias superesse catervas,"
            },
            {
                "verse": "Ausonium adventasse ducem dictatque ruinis"
            },
            {
                "verse": "Omnia versurum; stringit formidine mentes."
            },
            {
                "verse": "Ter simul occiduas Clarius se mersit ad undas,"
            },
            {
                "verse": "Ter simul a rutilo generosus splenduit ortu."
            },
            {
                "verse": "Appulit Antonius Latialis ductor in oras"
            },
            {
                "verse": "Torpentes horrore gelu, qua tollitur ingens"
            },
            {
                "verse": "Marathon et Smirre superant castella rigose,"
            },
            {
                "verse": "Que placidus Litos et prepes obambit Orontes"
            },
            {
                "verse": "Gurgite spumoso, nivibus sed nempe gelatis"
            },
            {
                "verse": "Tum segnes volvebat, aquas. Dux impiger alto,"
            },
            {
                "verse": "Extitit ut campis, maturum pectore volvit"
            },
            {
                "verse": "Consilium, que bella prius quosve impetat hostes,"
            },
            {
                "verse": "Parthica quo possit melius certamina motu."
            },
            {
                "verse": "Hinc Babilona videt scelerataque cogitat arma;"
            },
            {
                "verse": "Fraudibus in Latios, semper commissa nefastis"
            },
            {
                "verse": "Prelia mente refert et crasso sanguine fusos,"
            },
            {
                "verse": "Roma, tui campos, et adhuc stagnare lacunas,"
            },
            {
                "verse": "Et Susim Bactramque trucem Charrasque nocentes"
            },
            {
                "verse": "Aspicit Hesperiis multum gaudere triumphis."
            },
            {
                "verse": "Plurima volventi, Corvina stirpe serenum"
            },
            {
                "verse": "Ventidius genus omne trahens, vallatus ut armis"
            },
            {
                "verse": "Affuit, exardens dictis, sua protinus ora"
            },
            {
                "verse": "Solvit et \"O\" dixit \"Latialis ductor, habemus"
            },
            {
                "verse": "In manibus que vota diu miserabilis umbra"
            },
            {
                "verse": "Crassorum pietate petit, fuseque cohortes"
            },
            {
                "verse": "Barbareis, heu Fata, plagis campisque nivosis!"
            },
            {
                "verse": "Quare age da bellum, felicia castra nefandam"
            },
            {
                "verse": "Sparge per Armeniam passim gelidosque Triones;"
            },
            {
                "verse": "Impete Caldeos, conturba cede scelestos"
            },
            {
                "verse": "Tu quoque iam Dacos. Didicit Fortuna secundis"
            },
            {
                "verse": "Cursibus Ausonie succurrere, maxime, rebus"
            },
            {
                "verse": "Imperiosa, pater; teneat mora nulla, precamur;"
            },
            {
                "verse": "Augurium committe deis. Felicius unquam"
            },
            {
                "verse": "Quisnam Romanus tulerit sua castra? Tonantem"
            },
            {
                "verse": "Obtestor Vesteque focos, Iunonis et aras,"
            },
            {
                "verse": "Quod non, Maurotico Siculum qui gurgite pontum"
            },
            {
                "verse": "Quod non, Maurotico Siculum qui gurgite pontum"
            },
            {
                "verse": "Tinxit et ingentes portavit in Urbe triumphos,"
            },
            {
                "verse": "Claudius auspiciis melioribus extulit arma;"
            },
            {
                "verse": "Curius in Pirrhum non sic felicia divum"
            },
            {
                "verse": "Omina corripuit, non iam Cornelius ille"
            },
            {
                "verse": "Qui pelagus Sirie miseranda cede rubere"
            },
            {
                "verse": "Impulit, ut primos Peni movere furores."
            },
            {
                "verse": "Sunt igitur nobis penitus discrimina ferro"
            },
            {
                "verse": "Sanguineo tractanda, viri, nec Martis imago"
            },
            {
                "verse": "Pretereunda trucis. Quatimurne pavore superbi"
            },
            {
                "verse": "Nos Pacori Arsacide? Venient, prelata iuventus,"
            },
            {
                "verse": "Dacorum populi, veniet secura venenis"
            },
            {
                "verse": "Parthia, et audebit Mediis concurrere campis?"
            },
            {
                "verse": "Iam prius Oceanus sevos attollere fluctus"
            },
            {
                "verse": "Desinet et totam renuat circundare terram,"
            },
            {
                "verse": "Blanda prius Thetis glauco spectanda colore"
            },
            {
                "verse": "Gurgite in Hesperio fugiat Peana comantem,"
            },
            {
                "verse": "Quam, cum fervor eat, cum bellica cornua clangant"
            },
            {
                "verse": "Et furor incandens cogat trepidare paventes,"
            },
            {
                "verse": "Audeat immitis per prelia rumpere Parthus\"."
            },
            {
                "verse": "Dixerat, et stimulos bellorum fudit in omnes"
            },
            {
                "verse": "Italie gentes, magno fervere tumultu"
            },
            {
                "verse": "Castra dedit. Tandem contra sic orsus ab ore"
            },
            {
                "verse": "Rector ait: \"Nunquam, miles fortissime, divos"
            },
            {
                "verse": "Tam licuit Rome penitus sperare faventes"
            },
            {
                "verse": "Et motum, Fortuna, tui. Modo Martius ardor"
            },
            {
                "verse": "Adsit, eques; ferro cuntam truncate profanam"
            },
            {
                "verse": "Barbariem. Crassos vos implorare, iuventus,"
            },
            {
                "verse": "Credite, et ossa patrum, nullo frigentia busto,"
            },
            {
                "verse": "Exiguos clamare rogos, insignia gentis"
            },
            {
                "verse": "Hesperie Latium quoquo revehantur in orbem"
            },
            {
                "verse": "Poscere, tam longo Parthis ludibria sevis"
            },
            {
                "verse": "Tempore. Nunc Urbi facitis remeare triumphos\"."
            },
            {
                "verse": "Vocibus his animos revocans, clarissimus heros,"
            },
            {
                "verse": "Impulit horrendi Martis gaudere furore;"
            },
            {
                "verse": "Non secus exarsit captus feritate cruoris"
            },
            {
                "verse": "Montibus Emathie fratres excire bimembres"
            },
            {
                "verse": "Atque in bella feros penitus propellere Nesus,"
            },
            {
                "verse": "Ut Laphitas contra vidit per plana vagari"
            },
            {
                "verse": "Thesala: tum propere convellunt montibus ornos"
            },
            {
                "verse": "Fraxineasque trabes, et saxa ingentia versant,"
            },
            {
                "verse": "Tollentes per inane sonos et bella vocantes."
            },
            {
                "verse": "Tu quoque, Ventidi, capias stipantia turmis"
            },
            {
                "verse": "Agmina; tu primus, cum gens scelerata subibit"
            },
            {
                "verse": "Prelia, confestim, mentis formidine pulsa,"
            },
            {
                "verse": "Incute, da bellum, vultus preclarus in hostes"
            },
            {
                "verse": "Imprime, ab adversa veniant dum parte caterve"
            },
            {
                "verse": "Dunque tube lituique tonant; non cesset in arma"
            },
            {
                "verse": "Obvius ire furor; ferro certate cruento."
            }
        ]
    ]
}