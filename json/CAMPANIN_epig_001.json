{
    "author": "Campanino",
    "title": "epigrammatum libellus",
    "url": "http://www.poetiditalia.it/texts/CAMPANIN|epig|001",
    "text": [
        [
            {
                "verse": "Non Tagus aurifero tingit mea tecta liquore,"
            },
            {
                "verse": "Squalet et a turpi cellula fusca situ,"
            },
            {
                "verse": "Pulchraque, quod nollem, dandi sublata facultas,"
            },
            {
                "verse": "Et miser alterius vivere cogor ope."
            },
            {
                "verse": "Hinc tibi non aurum, non gemmas, Lucide, mitto:"
            },
            {
                "verse": "Quas tibi dat nugas Septumeleius, habe."
            },
            {
                "verse": "Cetera tempus edax vorat et cariosa senectus:"
            },
            {
                "verse": "His pretium maius saecula multa dabunt."
            }
        ],
        [
            {
                "verse": "Primitiae frugum Cereri vinique Lyaeo"
            },
            {
                "verse": "Dantur, ut accipiat dantis uterque fide;"
            },
            {
                "verse": "Et tibi primitias gracilis do, Lucide, Musae,"
            },
            {
                "verse": "Ut mea cum versu sit tibi cara fides."
            }
        ],
        [
            {
                "verse": "Detrahis haud Latio dum quae memoranda leguntur"
            },
            {
                "verse": "Falsa putas, falso credita iudicio,"
            },
            {
                "verse": "Sed te nec doctum nec sanum, Tulle, fateris,"
            },
            {
                "verse": "Et dum vis sapiens unicus esse, furis."
            }
        ],
        [
            {
                "verse": "Quid vitare cupis Saturni tempora, Phineu?"
            },
            {
                "verse": "Esse negas nostris commoda principiis."
            },
            {
                "verse": "Non opus est stellis, opus est non augure nobis:"
            },
            {
                "verse": "Quodlibet inceptum dat mihi sidus idem."
            },
            {
                "verse": "Addeque, si placeant tibi nunc primordia nostra,"
            },
            {
                "verse": "Illa placere deis sideribusque puto."
            }
        ],
        [
            {
                "verse": "Aspice ut ingenium volucri sensusque ministret"
            },
            {
                "verse": "Venter et argutam quam bene reddat avem;"
            },
            {
                "verse": "Aenea quae tenuis suspendit vascula funis,"
            },
            {
                "verse": "Plena cibo et lymphis, attrahit ore sibi."
            },
            {
                "verse": "Quod natura vetat fieri, gula cogit, Achille,"
            },
            {
                "verse": "Et volucri vetitos concitat illa sonos."
            },
            {
                "verse": "Non mirere, trahit populum si mensa patresque,"
            },
            {
                "verse": "Cum iubeat nostrum pectus inesse feris."
            }
        ],
        [
            {
                "verse": "Omnes dum Veneti luti colonos"
            },
            {
                "verse": "Audax, Cosmice, dicis esse ranas:"
            },
            {
                "verse": "Ranam te quoque iure nominare"
            },
            {
                "verse": "Possum, sed lepidae sonus Thaliae"
            },
            {
                "verse": "Dulcem te mihi dicit esse cygnum."
            }
        ],
        [
            {
                "verse": "Saepe mihi: \"subeas templorum limina - dicis -"
            },
            {
                "verse": "Ut tibi sint faciles in tua vota dei\"."
            },
            {
                "verse": "Non est quod credis, flectunt nec talia divos,"
            },
            {
                "verse": "Nec superos, demens, ista movere putes."
            },
            {
                "verse": "Grata deo mens est et conscia pectora recti:"
            },
            {
                "verse": "Haec tribuunt nobis, culte Tibulle, polum."
            }
        ],
        [
            {
                "verse": "Di faciant, Appi, ne sint tua somnia vera"
            },
            {
                "verse": "Et procul a nobis hoc, precor, omen eat."
            },
            {
                "verse": "Non quia fatalis fugiam fera tempora leti,"
            },
            {
                "verse": "Et nolim extremo reddere membra rogo;"
            },
            {
                "verse": "Ante sed exopto rerum cognoscere causas"
            },
            {
                "verse": "Et duce quo mundi vertitur iste globus."
            },
            {
                "verse": "Tunc ego, deposita durae formidine mortis"
            },
            {
                "verse": "Conquerar extremum non properare diem."
            },
            {
                "verse": "Post cineres magno surget mihi fenore nomen,"
            },
            {
                "verse": "Clarus et a sera posteritate legar."
            }
        ],
        [
            {
                "verse": "Sunt tibi complures forma praestante ministri,"
            },
            {
                "verse": "Qui magnum possent sollicitare Iovem."
            },
            {
                "verse": "Anxius observas omnes et lumine torvo"
            },
            {
                "verse": "Non sinis ut quisquam munera tanta petat."
            },
            {
                "verse": "Deceptus dum servat acer sibi credita vaccae"
            },
            {
                "verse": "Argus tam multis cornua luminibus."
            },
            {
                "verse": "Quid facies oculis lippis caecaque lacuna?"
            },
            {
                "verse": "Efficies vigiles in tua damna canes."
            }
        ],
        [
            {
                "verse": "Quam bene nigranti premitur coma fulva galero"
            },
            {
                "verse": "Quamque decent flavum pillea sumpta caput!"
            },
            {
                "verse": "Tu licet aetherei vincas Ganymedis amores"
            },
            {
                "verse": "Et nimium casto sis prior Hyppolito,"
            },
            {
                "verse": "Tegminibus capitis factus formosior ipse es"
            },
            {
                "verse": "Teque magis faciunt pillea conspicuum."
            }
        ],
        [
            {
                "verse": "Iliaco similem pedicas nocte ministrum,"
            },
            {
                "verse": "Podice iam lasso deperit ipse puer."
            },
            {
                "verse": "Tu quoque, dum vigilas natibus coniunctus eburnis"
            },
            {
                "verse": "Et capiunt dentis lactea colla notam,"
            },
            {
                "verse": "Non dormis somnumque negas tibi: cogeris ergo,"
            },
            {
                "verse": "Proh pudor, in medio stertere, Cinna, die."
            }
        ],
        [
            {
                "verse": "In reditu, Marcelle, tuo rediere Camenae,"
            },
            {
                "verse": "Etrusci fuerant quae modo fama soli:"
            },
            {
                "verse": "Invidiosa nimis quae te modo terra tenebat"
            },
            {
                "verse": "Vitantem Icarii fervida signa canis!"
            },
            {
                "verse": "Cesserat e Latio doctarum turba sororum,"
            },
            {
                "verse": "Ad Tuscos dominum iure secuta suum."
            },
            {
                "verse": "Non potuere dei nostras perferre querelas,"
            },
            {
                "verse": "Noluit et vanas Iuppiter esse preces,"
            },
            {
                "verse": "Teque exoptatum Latiam revocavit in urbem"
            },
            {
                "verse": "Adventusque tui gaudia plena dedit."
            },
            {
                "verse": "Hic maneas vivasque diu, nec tecta Quirini"
            },
            {
                "verse": "In pretio fuerint quam tibi Sena minus."
            }
        ],
        [
            {
                "verse": "Sollicitas causam formosi, Glauce, ministri:"
            },
            {
                "verse": "Res agis illius, res agis ipse tuas."
            }
        ],
        [
            {
                "verse": "O cui non tetricae producunt fila sorores,"
            },
            {
                "verse": "Cuius vita nihil, Basse, timoris habet,"
            },
            {
                "verse": "Utere felici perque omnia tempora sorte,"
            },
            {
                "verse": "Ne doleas laetos praeteriisse dies."
            }
        ],
        [
            {
                "verse": "Os et labra tibi roseo suffusa rubore,"
            },
            {
                "verse": "Lactea colla micant purpureaeque genae;"
            },
            {
                "verse": "Pulchrior humano vultus flavique capilli"
            },
            {
                "verse": "Sive tui, Phoebe, sive, Lyaee, tui."
            },
            {
                "verse": "Longa manus nitidique tibi sunt, Ceste, lacerti,"
            },
            {
                "verse": "Pectora non tacta candidiora nive."
            },
            {
                "verse": "Denique quicquid habes praestanti in corpore totum est"
            },
            {
                "verse": "Aut ebore aut Pario marmore candidius."
            }
        ],
        [
            {
                "verse": "Ausa est grande nefas, scelus et modo Parca cruentum,"
            },
            {
                "verse": "Dum voluit vitae frangere fila tuae:"
            },
            {
                "verse": "Nam scelerata lues iugulo consedit eburno,"
            },
            {
                "verse": "Turpis et invasit candida colla situs."
            },
            {
                "verse": "Consilio superum servatus, vive, diesque,"
            },
            {
                "verse": "Lucide, venturos lucida gemma notet."
            }
        ],
        [
            {
                "verse": "Cum fora te laudent, cum sis per compita notus,"
            },
            {
                "verse": "Et iam Kyriacum tota theatra sonent,"
            },
            {
                "verse": "Esse putas nihilum, nisi te laudaverit ille,"
            },
            {
                "verse": "Cui lux in vultu est, lux et in ingenio."
            }
        ],
        [
            {
                "verse": "Cum venies, venient rari sub tecta lapilli,"
            },
            {
                "verse": "Auriferum et capiet cellula fusca Tagum."
            },
            {
                "verse": "Non ego, si in nostrum descendant sidera limen,"
            },
            {
                "verse": "Vultibus illa tuis praeposuisse velim."
            }
        ],
        [
            {
                "verse": "Si me turba frequens primo consistere cogit"
            },
            {
                "verse": "Limine gymnasii, tu penetrale petis."
            },
            {
                "verse": "At cum densantis turbae discesserit agmen,"
            },
            {
                "verse": "Si penetrale peto, limina prima petis."
            },
            {
                "verse": "Cur facis hoc dicas, et qua ratione rogamus:"
            },
            {
                "verse": "Ne prope me sedeas, esse ut ubique velis."
            }
        ],
        [
            {
                "verse": "Pingue solum decies si rescindatur aratro,"
            },
            {
                "verse": "Cultori utilius credita grana dabit."
            },
            {
                "verse": "At si neglectum segnis sinet esse colonus"
            },
            {
                "verse": "Nec colet, in pingui surget avena solo."
            },
            {
                "verse": "Te quoque, si ingenio cultus adhibere pigebit,"
            },
            {
                "verse": "Quod magnum est, facies protinus esse nihil."
            }
        ],
        [
            {
                "verse": "Quas dictant mihi calculationes"
            },
            {
                "verse": "Magnorum et strepitus negotiorum"
            },
            {
                "verse": "Magna voce probas, Fabulle, nugas."
            },
            {
                "verse": "Sic pulchra referes nitere forma"
            },
            {
                "verse": "Thersiten niveumque sic vocabis"
            },
            {
                "verse": "Nigrum Memnona, sic erit disertus"
            },
            {
                "verse": "Nunquam verbera qui tulit magistri."
            }
        ],
        [
            {
                "verse": "Mittat cum tibi villicus capellam,"
            },
            {
                "verse": "Venator leporem ferat fugacem,"
            },
            {
                "verse": "Piscator calamo tremente captos"
            },
            {
                "verse": "Donet pisciculos, nec urbe tota"
            },
            {
                "verse": "Sit qui te vacuo sinu salutet,"
            },
            {
                "verse": "Daturum tibi quid putas poetam?"
            }
        ],
        [
            {
                "verse": "Sordida cur nimium sit cellula nostra requiris,"
            },
            {
                "verse": "Splendophore, et multo pulvere mersa domus."
            },
            {
                "verse": "Ille meus, sine quo non horam vivere possum"
            },
            {
                "verse": "(Nec iuvat), a nobis pulcher Acastus abest,"
            },
            {
                "verse": "Cuius ob adventum radiabant limina tota"
            },
            {
                "verse": "Non aliter Clarii quam face tacta dei."
            }
        ],
        [
            {
                "verse": "O lux candidior beatiorque"
            },
            {
                "verse": "Illa qua peperit Iovem Cybele!"
            },
            {
                "verse": "Signanda et niveae nitore gemmae,"
            },
            {
                "verse": "Qua natus tibi filius, Voconi,"
            },
            {
                "verse": "Claram qui faciet domum suisque"
            },
            {
                "verse": "Attollet titulis lares avitos:"
            },
            {
                "verse": "Virtute ingenio decore felix"
            },
            {
                "verse": "Insignes Latio dabit triumphos."
            },
            {
                "verse": "Quod solum superest, precamur ut te"
            },
            {
                "verse": "Di servent diu filio, tibique"
            },
            {
                "verse": "Filium diu sospitem reservent."
            }
        ],
        [
            {
                "verse": "Quamvis te labor urgeat molestus"
            },
            {
                "verse": "Et rerum assiduo teraris usu,"
            },
            {
                "verse": "Scribis carmina tu tamen diserta,"
            },
            {
                "verse": "Tamquam Pieria fruaris umbra."
            },
            {
                "verse": "O magni ingenii potens acumen,"
            },
            {
                "verse": "Quod mille faciunt latere curae!"
            },
            {
                "verse": "Vates cum tibi denegetur esse,"
            },
            {
                "verse": "Non potes tamen esse non poeta."
            }
        ],
        [
            {
                "verse": "Cur obscura domus mea sit, rogo, quaerere noli,"
            },
            {
                "verse": "Cum mea non ullus hostia pulset amor."
            },
            {
                "verse": "Quis, nisi mentis inops, quaerat cur nocte tenebrae,"
            },
            {
                "verse": "Dumque latet Phoebus, nubilus aer eat?"
            }
        ],
        [
            {
                "verse": "Quis furor, Aeneas, placidam turbare quietem,"
            },
            {
                "verse": "Ad matutinum dum cupis ire senem?"
            },
            {
                "verse": "Nondum venturae praesagit tempora lucis"
            },
            {
                "verse": "Gallus et invisis cantibus ora movet."
            },
            {
                "verse": "Anxius, attonitus surgis pallensque tremensque"
            },
            {
                "verse": "Vixque suum cernit mollis ocellus iter."
            },
            {
                "verse": "Nonne vides duro corruptam frigore formam"
            },
            {
                "verse": "Hibernosque imbres iam violasse genas?"
            },
            {
                "verse": "Sic teneros vultus Phoebi formosaque membra"
            },
            {
                "verse": "Admeti in campis horrida laesit hiems,"
            },
            {
                "verse": "Sacraque duratis temeravit membra pruinis"
            },
            {
                "verse": "Imperio Alcidae dum famulatur Hylas."
            },
            {
                "verse": "Quare, si sapies, calido requiesce cubili,"
            },
            {
                "verse": "Ne minuas formae dona superba tuae."
            }
        ],
        [
            {
                "verse": "Qui non vult docti celebrari carmine vatis,"
            },
            {
                "verse": "Adversum laudi velle videtur opus;"
            },
            {
                "verse": "Et in Parthenii cum nolis carmine famam,"
            },
            {
                "verse": "Accipies illum quod tacuisse velis."
            }
        ],
        [
            {
                "verse": "Accidit horrendus duro sub sidere casus,"
            },
            {
                "verse": "Alcide, ingenii calcar et aura mei,"
            },
            {
                "verse": "Cum tua crudeli percussit dente catellus"
            },
            {
                "verse": "Non tactis nivibus candida crura magis."
            },
            {
                "verse": "Ille meos potius vellem saevisset in artus"
            },
            {
                "verse": "Et caput intrasset pestis acerba meum."
            },
            {
                "verse": "Non tamen ut credam virus corrumpere formam:"
            },
            {
                "verse": "Nunquam formosos laedit acerba lues,"
            },
            {
                "verse": "Nec fulvum turpi rubigine carpitur aurum,"
            },
            {
                "verse": "Nec vitiat magnum gutta profusa mare."
            }
        ],
        [
            {
                "verse": "Crede mihi, quamvis niteat tua forma, volente"
            },
            {
                "verse": "Parthenio fiet protinus illa nihil."
            },
            {
                "verse": "Te nitidum faciet, faciet te carmine turpem:"
            },
            {
                "verse": "Si sapis, in pretio carmina vatis habe."
            }
        ],
        [
            {
                "verse": "Sum Vaticani factus novus incola montis,"
            },
            {
                "verse": "Nec piget extremi tecta habitare iugi."
            },
            {
                "verse": "Cur placeat, quaeris. Dicam: prius unda rigabat"
            },
            {
                "verse": "Me tenuis, pleno nunc ego fonte lavor."
            }
        ],
        [
            {
                "verse": "Cum sit pulchra tuo virtus coniuncta nitori,"
            },
            {
                "verse": "A superis nihilum maius habere potes."
            },
            {
                "verse": "Haud aliter fulvo praecingitur alba metallo"
            },
            {
                "verse": "Gemma vel argenti candidus orbe lapis."
            },
            {
                "verse": "Virtutis tamen est quam formae gloria maior:"
            },
            {
                "verse": "Vincitur haec annis, illa perennis erit."
            }
        ],
        [
            {
                "verse": "Dum nimium muliebre genus, Parmensis, amabas"
            },
            {
                "verse": "Dumque tibi solum femina nota fuit,"
            },
            {
                "verse": "Reddidit exhaustam meretrix tibi saepe crumenam"
            },
            {
                "verse": "Fetidaque innumero constitit aere Venus."
            },
            {
                "verse": "Vendisti tandem patrimonia tota, fututor,"
            },
            {
                "verse": "Et quidquid dura sorte reliquit avus."
            },
            {
                "verse": "Quid facies opibus cunctis vacuatus et aere?"
            },
            {
                "verse": "Non dabit amplexus ulla puella tibi."
            },
            {
                "verse": "\"Quid faciam?\" dicis. \"Vertetur nostra voluptas:"
            },
            {
                "verse": "Praecidet teneros mentula tenta mares\"."
            },
            {
                "verse": "Et pueri accipiunt, demens, et munera quaerunt;"
            },
            {
                "verse": "Afferet et damnum sexus uterque tibi."
            },
            {
                "verse": "\"Non damnosa mihi gratis manus ipsa placebit"
            },
            {
                "verse": "Inque meis digitis hermaphroditus erit\"."
            }
        ],
        [
            {
                "verse": "Parva meae quamvis sit, Nestor, gratia Musae"
            },
            {
                "verse": "Possit et ingenium grandius esse meum,"
            },
            {
                "verse": "Non tamen idcirco fieri, pulcherrime, credas"
            },
            {
                "verse": "Ut nostra assurgat non aliquando chelys."
            },
            {
                "verse": "Naufraga casurum mergat licet unda natantem,"
            },
            {
                "verse": "Ter quater interdum surgit et ille tamen."
            },
            {
                "verse": "Me quoque, cui gracilem genius concessit avenam,"
            },
            {
                "verse": "Argutis credas surgere posse iocis."
            }
        ],
        [
            {
                "verse": "Os male odoratum fert se dum Nestor habere"
            },
            {
                "verse": "Et porrum et cepas alliaque atra vorat;"
            },
            {
                "verse": "Huic ait argutis sicut solet omnia verbis"
            },
            {
                "verse": "Notus ab arguto carmine Callimachus:"
            },
            {
                "verse": "\"Allia posse putas oris vitiare nitorem:"
            },
            {
                "verse": "Falleris et vanum te tua forma facit."
            },
            {
                "verse": "Nectar erit quodcumque bibes: aconita licebit"
            },
            {
                "verse": "Sint data, vertetur virus in ambrosiam\""
            }
        ],
        [
            {
                "verse": "Esse tibi carum me dixi, Zete, per urbem;"
            },
            {
                "verse": "Id tamen insano lividus ore negat,"
            },
            {
                "verse": "Ostendam et quamvis sera vigilata lucerna"
            },
            {
                "verse": "Scripta meis a te reddita versiculis,"
            },
            {
                "verse": "Perstat adhuc viridi mordax aerugine tinctus"
            },
            {
                "verse": "Ter quater insultans clamat et usque negat,"
            },
            {
                "verse": "Quod mihi praeteriens tacito nil ore loquaris"
            },
            {
                "verse": "Desque mihi nullum pignus amicitiae."
            },
            {
                "verse": "His ego non valeo totiens obsistere dictis,"
            },
            {
                "verse": "Vexat et immeritum turba proterva caput."
            },
            {
                "verse": "Quid faciam? Ostendas fieri quo pignore possit"
            },
            {
                "verse": "Lividus ut carum me sciat esse tibi."
            }
        ],
        [
            {
                "verse": "Si non blanditus vero me dixeris ore"
            },
            {
                "verse": "Laudari a culto, Lucide, Parthenio,"
            },
            {
                "verse": "Hoc magis esse puto, quam si me Smyrna probaret,"
            },
            {
                "verse": "Aut Clarii laurus ingeniosa dei."
            },
            {
                "verse": "Nunc mihi contempto possum livore placere."
            },
            {
                "verse": "I, liber, ingenii est causa probanda mei."
            }
        ],
        [
            {
                "verse": "Romanae decus unicum Minervae,"
            },
            {
                "verse": "Flaccum qui revocas diu sepultum,"
            },
            {
                "verse": "Nec tubam sinis interire Sili,"
            },
            {
                "verse": "Vive perpetuo tuis Latinis,"
            },
            {
                "verse": "Donec te duce sentiat peremptos"
            },
            {
                "verse": "Redditos sibi Romulus poetas."
            }
        ],
        [
            {
                "verse": "Cum te fama frequens vatum ferat esse parentem,"
            },
            {
                "verse": "Ulterius non est quaerere cura mihi:"
            },
            {
                "verse": "Publica vox satis est, populoque auctore probari"
            },
            {
                "verse": "Iudicium magni credimus esse Iovis."
            },
            {
                "verse": "\"Nil - inquis - tangor vulgaris murmure famae:"
            },
            {
                "verse": "Sat mea si laudet carmina Parthenius\"."
            }
        ],
        [
            {
                "verse": "Quid mihi, Fundasi, lautissima fercula ponis,"
            },
            {
                "verse": "Uno cum possit cena placere cibo?"
            },
            {
                "verse": "Allia si dederis, puero veniente, placebunt,"
            },
            {
                "verse": "Et sat erit vultu si fruar ingenuo."
            },
            {
                "verse": "Ambrosia et nectar formoso absente Severo"
            },
            {
                "verse": "Esse videbuntur dira venena mihi."
            }
        ],
        [
            {
                "verse": "Cum tu sis mihi quod Paris Politi,"
            },
            {
                "verse": "Quod caesus fuerat Remus Quirino,"
            },
            {
                "verse": "Cur te carmine, Iuliane, nostro,"
            },
            {
                "verse": "Germane, obticeam tuumque nomen"
            },
            {
                "verse": "Nostris nec semel inseram libellis?"
            },
            {
                "verse": "Vis dicam? Proprio nitore fulges,"
            },
            {
                "verse": "Et cum sat faciant tuae Camenae"
            },
            {
                "verse": "Ne totus pereas, meas rogare"
            },
            {
                "verse": "Musas desine, quae nihil perenne"
            },
            {
                "verse": "Possunt efficere aut beare quemquam,"
            },
            {
                "verse": "Nec possent Culicem Maronianum"
            },
            {
                "verse": "Angusto revocare de sepulcro."
            }
        ],
        [
            {
                "verse": "Mittere cum possis nostro sine nomine carmen,"
            },
            {
                "verse": "Si titulus prima nomina fronte gerit,"
            },
            {
                "verse": "Excusare nihil te syllaba sexta videtur"
            },
            {
                "verse": "Longaque multiplicis nominis aura mei."
            },
            {
                "verse": "Interdum exposcunt praelonga vocabula vates,"
            },
            {
                "verse": "Neve sonent versu verba minora cavent."
            },
            {
                "verse": "Cum longum possent tibi carmina claudere nomen,"
            },
            {
                "verse": "Non belle in versu nomina curta petis."
            },
            {
                "verse": "Nomine mutato, labor alter carmine surget,"
            },
            {
                "verse": "Et dat scribenti Septumeleius opem."
            },
            {
                "verse": "Nec bene in exiguo luctabitur orbe Camena,"
            },
            {
                "verse": "Claudere si versum dictio sola potest."
            }
        ],
        [
            {
                "verse": "Apros capreolos levesque cervos"
            },
            {
                "verse": "Non magni putat esse Galliarum"
            },
            {
                "verse": "Legatus, dederit quia Secundus,"
            },
            {
                "verse": "Pulcher sed quoniam tulit Severus."
            }
        ],
        [
            {
                "verse": "Quid me saepe iubes dominum perferre, Ligurra,"
            },
            {
                "verse": "Servitii et totiens vincla pudenda pati?"
            },
            {
                "verse": "Aspice ut insuetos nolint animalia frenos"
            },
            {
                "verse": "Et fugiat primum taurus adire iugum."
            },
            {
                "verse": "Ah, pudeat mortale genus servire paratum"
            },
            {
                "verse": "Liberius multo pectus inesse feris!"
            }
        ],
        [
            {
                "verse": "Sic formica potest elephas te iudice dici"
            },
            {
                "verse": "Et similis tauro parvulus esse culex,"
            },
            {
                "verse": "Iungere cum temptas priscis mea nomina Musis:"
            },
            {
                "verse": "Vel minima oceano iungitur unda mari."
            }
        ],
        [
            {
                "verse": "Non cervus tua pinguior valere"
            },
            {
                "verse": "Fecit munera, gloriose princeps:"
            },
            {
                "verse": "Nam munus nihili tuum fuisset,"
            },
            {
                "verse": "Portasset nisi candidus Severus."
            }
        ],
        [
            {
                "verse": "Non quod ab indocto veniant haec carmina vate,"
            },
            {
                "verse": "Lividus ista salis credit habere nihil,"
            },
            {
                "verse": "Sed quoniam gelida veletur veste poeta,"
            },
            {
                "verse": "Brumalem Icarium qui putat esse diem."
            }
        ],
        [
            {
                "verse": "Sint apri licet Umbriae remotis"
            },
            {
                "verse": "Capti finibus et pares Britannis,"
            },
            {
                "verse": "Hos laudat minime caduceator"
            },
            {
                "verse": "Gallorum et pretii putat pusilli."
            },
            {
                "verse": "Sed cum reddidit aureus Severus,"
            },
            {
                "verse": "Miratus pueri nitentis ora,"
            },
            {
                "verse": "Munus auriferum vocare coepit."
            }
        ],
        [
            {
                "verse": "Cum soleant domini quotiens novus incipit annus"
            },
            {
                "verse": "Felici auspicio tradere dona suis,"
            },
            {
                "verse": "Tu mihi das nihilum verbisque minacibus ardens"
            },
            {
                "verse": "Me vacui capitis terque quaterque vocas."
            },
            {
                "verse": "Tristia cum dederis Iani mihi tempora prima,"
            },
            {
                "verse": "Tristis ab inceptis mensis et annus erit."
            }
        ],
        [
            {
                "verse": "Non casses laqueique circitorum"
            },
            {
                "verse": "Cepere has lepores levesque cervos,"
            },
            {
                "verse": "Ultro sed nemore et iugis relictis"
            },
            {
                "verse": "Sectati ingenuos pedes Severi"
            },
            {
                "verse": "Mortem non timuere nec capistros."
            }
        ],
        [
            {
                "verse": "Myrtea dicentur te iudice pallida, cum tu"
            },
            {
                "verse": "Videris Aeacidae roscida labra mei."
            }
        ],
        [
            {
                "verse": "Non has compositas, Fabulle, nugas"
            },
            {
                "verse": "Sera credideris diu lucerna,"
            },
            {
                "verse": "Aut ter et quater unguibus remorsis,"
            },
            {
                "verse": "Verum post epulas, iocos, trientes,"
            },
            {
                "verse": "Magnos cum movet Euchius furores."
            },
            {
                "verse": "Quare sobria si parum Thalia est,"
            },
            {
                "verse": "Mirari, rogo, desine et poetam"
            },
            {
                "verse": "Defende invidia gravi premente,"
            },
            {
                "verse": "Uno versiculo subinde dicto:"
            },
            {
                "verse": "\"Scripsit ebrius has poeta nugas\"."
            }
        ],
        [
            {
                "verse": "Veste putat fieri cultissima carmina Cinna:"
            },
            {
                "verse": "Corporis a cultu iudicat ingenium,"
            },
            {
                "verse": "Hac ratione, cupit vates quia Cinna videri."
            },
            {
                "verse": "Dic mihi: \"Quid Cinna stultius esse potest?\""
            }
        ],
        [
            {
                "verse": "Non si Sarmaticas coles pruinas"
            },
            {
                "verse": "Extremum aut Tanaim bibes, Severe,"
            },
            {
                "verse": "Nostro pectore decides: manebit"
            },
            {
                "verse": "In te mens mea semper et remotum"
            },
            {
                "verse": "Horis omnibus usque te videbo"
            },
            {
                "verse": "Et ficta fruar allocutione."
            },
            {
                "verse": "O, quae candidulum meis remittes"
            },
            {
                "verse": "Votis incolumem, dies notanda,"
            },
            {
                "verse": "Dum vivam, oceani nitente gemma!"
            }
        ],
        [
            {
                "verse": "Ut freta concipiunt tenui de flumine lymphas"
            },
            {
                "verse": "Quidquid et exiguus miserit amnis aquae,"
            },
            {
                "verse": "Plenus et argento tenuissima munera sumit"
            },
            {
                "verse": "Et data non larga dona minora manu,"
            },
            {
                "verse": "Sic te posse puto cithara meliore canentem"
            },
            {
                "verse": "Suscipere exigui carmina vatis opus."
            }
        ],
        [
            {
                "verse": "O utinam aeternum viridi stet fronde corona"
            },
            {
                "verse": "Ramus et hic nunquam languidus esse queat,"
            },
            {
                "verse": "Sertaque florescant nullis violanda pruinis,"
            },
            {
                "verse": "Quae modo Nestorea texta fuere manu;"
            },
            {
                "verse": "Temporibusque meis decus immortale corona"
            },
            {
                "verse": "Ingenium vatis testificata ferat,"
            },
            {
                "verse": "Quae, licet ex hedera non sit, nec ab arbore Phoebi"
            },
            {
                "verse": "Lecta, nec aut gemmis aut adamante gravis,"
            },
            {
                "verse": "Auctoris pretio placet: haec lauroque hederaque"
            },
            {
                "verse": "Argento et gemmis est pretiosa magis."
            }
        ],
        [
            {
                "verse": "Progeniem Martis nullos generare poetas"
            },
            {
                "verse": "Plurimus Ausonia livor in urbe refert,"
            },
            {
                "verse": "Et dominam rerum vacuatam vatibus urbem"
            },
            {
                "verse": "Ac nihil in Latio surgere Pierium."
            },
            {
                "verse": "Scilicet ignorat quanto canis ore, Voconi,"
            },
            {
                "verse": "Qui veteres aequas, vincis et ipse novos."
            }
        ],
        [
            {
                "verse": "Ibis maxima pars mei, Catulle,"
            },
            {
                "verse": "Nostri sed memor: hoc satis dolenti,"
            },
            {
                "verse": "Si memor fueris, dabis sodali."
            },
            {
                "verse": "Heu sors instabilis tenore nullo,"
            },
            {
                "verse": "Quae nil quod placeat facis perenne!"
            }
        ],
        [
            {
                "verse": "Postquam formosus Tuscis aestivat in oris"
            },
            {
                "verse": "Cynthius et fruitur candidiore polo,"
            },
            {
                "verse": "Immemor est nostri, non illi cura suorum,"
            },
            {
                "verse": "Lethaeas pleno gutture potat aquas."
            },
            {
                "verse": "Non mirere tamen, multo maiora reliquit,"
            },
            {
                "verse": "Maiores animo deposuitque faces:"
            },
            {
                "verse": "Aeacidem, propriam solitus quem dicere vitam,"
            },
            {
                "verse": "Liquit et absentis nil meminisse fuit."
            },
            {
                "verse": "Hac ratione potest propriam nec amare salutem"
            },
            {
                "verse": "Et fieri vitae non memor, Aule, suae."
            }
        ],
        [
            {
                "verse": "Iam volucri diffidit equo patriisque sagittis"
            },
            {
                "verse": "Parthus et esse fugam non putat auxilium:"
            },
            {
                "verse": "Nam modo, quae sensit, formidat Caesaris arma,"
            },
            {
                "verse": "Signaque non victi iam reditura ducis."
            },
            {
                "verse": "Quam facilis veniet victoria! Fortiter armis"
            },
            {
                "verse": "Vixdum collatis conspiciendus eris,"
            },
            {
                "verse": "Cum famula Ausoniae submittet colla securi,"
            },
            {
                "verse": "Frena recusati perferet imperii."
            },
            {
                "verse": "Hoc mihi non cecinit Delphos, non fibra deorum"
            },
            {
                "verse": "Conscia, non fati nuntia vexit avis,"
            },
            {
                "verse": "Sed rosa, diffundens auratis frondibus umbras,"
            },
            {
                "verse": "Imposuit capiti quam pia Roma tuo."
            },
            {
                "verse": "Haec mihi venturi certissima signa triumphi"
            },
            {
                "verse": "Cunctaque portendit candidiora deo."
            },
            {
                "verse": "Quantus eris, cum tu Parthorum rege subacto"
            },
            {
                "verse": "A septem dominis excipiere iugis!"
            },
            {
                "verse": "Ardua cingentur florentibus atria sertis"
            },
            {
                "verse": "Et dabit augustas aurea pompa rosas."
            },
            {
                "verse": "Horridus Arsacio sudatus pulvere miles"
            },
            {
                "verse": "Ludet, quae festus verba triumphus amat."
            },
            {
                "verse": "Ante alios celsus curru vectabere eburno"
            },
            {
                "verse": "Densaque candentes turba tenebit equos;"
            },
            {
                "verse": "Obvius excipiet Tyria te veste senatus"
            },
            {
                "verse": "Et patriae patrem vox numerosa feret."
            },
            {
                "verse": "Aureus intrabis Capitolia celsa triumphans"
            },
            {
                "verse": "Inque Iovis pones aurea serta sinu."
            },
            {
                "verse": "Di, precor, ante meum veniat victoria funus"
            },
            {
                "verse": "Et quae vaticinor vera videre iuvet."
            }
        ],
        [
            {
                "verse": "Flores nubilus ut perurit auster"
            },
            {
                "verse": "Et laetas segetes vorax retundit"
            },
            {
                "verse": "Et vites populatur et racemos"
            },
            {
                "verse": "Densa grandine concitatus imber,"
            },
            {
                "verse": "Autumnum sterilem ferens colonis,"
            },
            {
                "verse": "Sic nati ingenium tui, Calene,"
            },
            {
                "verse": "Indocti schola conteret Suilli."
            }
        ],
        [
            {
                "verse": "Non ego quo versu maior mihi gloria surgat"
            },
            {
                "verse": "Post cineres, opto, Caeciliane, mori."
            },
            {
                "verse": "Sat mihi viventem si laudet Lucidus et me"
            },
            {
                "verse": "Pierio dignum censeat esse choro."
            },
            {
                "verse": "Hoc duce sat famae, nec scombros charta recondet,"
            },
            {
                "verse": "Auspiciis cuius hoc lucubratur opus."
            }
        ],
        [
            {
                "verse": "Esse deos nullos credebam, Platyna, nullum"
            },
            {
                "verse": "Numen et a sacris mens aliena fuit,"
            },
            {
                "verse": "Sacra deum matris sed postquam limina adisti"
            },
            {
                "verse": "Attonitusque refers facta verenda deae,"
            },
            {
                "verse": "Incipio tonitrus et fulmina saeva timere,"
            },
            {
                "verse": "Quae Iovis irati suspicor esse minas."
            },
            {
                "verse": "Maior me multo superum reverentia cepit:"
            },
            {
                "verse": "Qui neglector eras, cultor es ecce deum."
            }
        ],
        [
            {
                "verse": "Signavit tabulas tuus supremas"
            },
            {
                "verse": "Ille Septumeleius, inter omnes"
            },
            {
                "verse": "Quondam praecipuus tibi sodales."
            },
            {
                "verse": "Expectat sitiens relictus heres,"
            },
            {
                "verse": "Heres ut rapiat tui poetae"
            },
            {
                "verse": "Consumptas tineis situque chartas."
            },
            {
                "verse": "Ascripsit cineri locum sub alta"
            },
            {
                "verse": "Lauri perpetuo virentis umbra."
            },
            {
                "verse": "Iam levis Libitina cum papyro"
            },
            {
                "verse": "Empta est, et struitur rogus poetae."
            },
            {
                "verse": "Nil prosunt medicae salutis artes:"
            },
            {
                "verse": "Frustra sollicitus petit Machaon."
            },
            {
                "verse": "At si veneris et tuo nitore"
            },
            {
                "verse": "Cellam reddideris sereniorem,"
            },
            {
                "verse": "Sanatus subito vigens resurgam."
            }
        ],
        [
            {
                "verse": "Mos mihi di facerent teneris, Phryx, esset ab annis"
            },
            {
                "verse": "Velatum nullo tegmine habere caput."
            },
            {
                "verse": "Non haec Augusti possent edicta nocere"
            },
            {
                "verse": "Et vox in cunctis ter repetita foris,"
            },
            {
                "verse": "Purpureo ne quis praecingat tempora amictu"
            },
            {
                "verse": "Neve caput cuiquam coccina lana tegat."
            },
            {
                "verse": "Quid faciam? Est aliud capiti mihi tegmen emendum"
            },
            {
                "verse": "In me si nolim tela venire Iovis."
            },
            {
                "verse": "Sed mea non auro, non est gravis aere crumena,"
            },
            {
                "verse": "Cogor et edictum nolle timere dei."
            },
            {
                "verse": "Da mihi quo possim permissos sumere cultus:"
            },
            {
                "verse": "Concessum a magno Caesare vellus emam."
            }
        ],
        [
            {
                "verse": "Rem dignam auribus et tuo cachinno"
            },
            {
                "verse": "Audi, Callimache, elegantiarum"
            },
            {
                "verse": "Princeps et Latiae lepos Thaliae."
            },
            {
                "verse": "Bacchi dum pateras capaciores"
            },
            {
                "verse": "Et Phryx pocula crebriora siccat,"
            },
            {
                "verse": "Vacillant oculi manus pedesque."
            },
            {
                "verse": "Huic dicunt \"Bibe parcius\" sodales."
            },
            {
                "verse": "Ridens Phryx petit alteros trientes"
            },
            {
                "verse": "Et servo iubet afferat lagoenam,"
            },
            {
                "verse": "Quam nymphae Numa condidit sub antro."
            },
            {
                "verse": "Tandem multiplici madens liquore"
            },
            {
                "verse": "Et vino miser hinc et inde plenus"
            },
            {
                "verse": "Lasso corpore debilis tremensque"
            },
            {
                "verse": "Adiutus socia manu cubile"
            },
            {
                "verse": "Ascendit crapula movente somnum."
            },
            {
                "verse": "Vix horae spatio quiete functus"
            },
            {
                "verse": "Assurgens medio toro resedit"
            },
            {
                "verse": "Et prensa digitis virilitate"
            },
            {
                "verse": "Bacchi flumina iecit in sodales,"
            },
            {
                "verse": "Nec soli nocuit sibi bibendo."
            },
            {
                "verse": "Arrident socii, iacens sed ille"
            },
            {
                "verse": "Laxo podice ter quater pepedit."
            }
        ],
        [
            {
                "verse": "Quis furor ereptam fletu vexare sororem"
            },
            {
                "verse": "Atque supervacuo fata dolore queri?"
            },
            {
                "verse": "Non lacrimis revocanda soror nec fletibus ullis"
            },
            {
                "verse": "Flectitur inferni ianua nigra dei."
            },
            {
                "verse": "Indefessa ratis semper nova pondera sentit,"
            },
            {
                "verse": "Ducitur et nigro semper onusta lacu."
            },
            {
                "verse": "Aeacus innumeris licet urnam impleverit umbris,"
            },
            {
                "verse": "Umbras non fessus gaudet habere novas."
            },
            {
                "verse": "Hac rate vecta soror, hanc illa admissa per urnam,"
            },
            {
                "verse": "Et fixum cunctis illa peregit iter."
            },
            {
                "verse": "Tu quoque, sed sero, similem patiere ruinam"
            },
            {
                "verse": "Et Latia ad infernas umbra trahere domos."
            },
            {
                "verse": "Ipse ego seu sero vel sim cito raptus: iturum"
            },
            {
                "verse": "Protinus excipiet nigra carina caput."
            },
            {
                "verse": "Pone modum lacrimis: fuerit sat habere nepotes,"
            },
            {
                "verse": "Pignora quos, Appi, certa sororis habes."
            }
        ],
        [
            {
                "verse": "Torvus ab incultis rediit modo vallibus Argus"
            },
            {
                "verse": "Et nimium nostro laesus amore furit."
            },
            {
                "verse": "Non datur, ut quondam, formosi intrare Severi"
            },
            {
                "verse": "Limina, quae multo durior hospes habet."
            },
            {
                "verse": "Roma relinquenda est, si non licet ore Severi"
            },
            {
                "verse": "Et facie nivibus candidiore frui."
            },
            {
                "verse": "Nunc aestus pulvisque mihi sentitur amanti"
            },
            {
                "verse": "Meque magis tepidi territat aura Noti."
            },
            {
                "verse": "Nunc Scythiam videor Pontumque habitare rigentem,"
            },
            {
                "verse": "Nunc mihi sentitur, sed sine sole, dies."
            },
            {
                "verse": "Omnia sunt invisa mihi mutataque rerum"
            },
            {
                "verse": "Semina non solita condicione manent."
            },
            {
                "verse": "Vivere me credis conclusum faucibus Aetnae?"
            },
            {
                "verse": "Non vivit si quem, Lucide, torquet amor."
            }
        ],
        [
            {
                "verse": "Sit iam nequitiis modus, libelle,"
            },
            {
                "verse": "Nam bilem totiens pudet movere"
            },
            {
                "verse": "Doctis auribus et choro diserto."
            },
            {
                "verse": "Nugarum satis et facetiarum:"
            },
            {
                "verse": "Hos lusus fugiunt severiores,"
            },
            {
                "verse": "Notant naribus et subinde aduncis."
            },
            {
                "verse": "Sit iam nequitiis modus, libelle."
            }
        ]
    ]
}