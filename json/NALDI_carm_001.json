{
    "author": "Naldo Naldi",
    "title": "carmina varia",
    "url": "http://www.poetiditalia.it/texts/NALDI|carm|001",
    "text": [
        [
            {
                "verse": "Quid, pater, arreptam graviter gemis, optime, natam?"
            },
            {
                "verse": "In mortam pietas me iuvat ista nihil."
            }
        ],
        [
            {
                "verse": "Non ego sum tumulo, pater, hoc Alberia parvo"
            },
            {
                "verse": "Condita, sed supera viso pudica domos."
            }
        ],
        [
            {
                "verse": "Servatori patriae ac Cosmi Patris Patriae filioNaldus de Naldis salutem dicit"
            },
            {
                "verse": "Aurea Saturno quondam sub rege fuerunt"
            },
            {
                "verse": "Saecula, dum Latio mansit in orbe deus,"
            },
            {
                "verse": "Sponte sua fruges tunc cum dabat optima tellus,"
            },
            {
                "verse": "Nectare cum mixtas Tibris habebat aquas."
            },
            {
                "verse": "Post, ubi Saturnus superas migravit in oras,"
            },
            {
                "verse": "Sub Iove sunt fraudis semina iacta novi,"
            },
            {
                "verse": "Ut bona quae fuerant prisco celebrata parente"
            },
            {
                "verse": "Tempora sub nato deteriora forent."
            },
            {
                "verse": "At modo fit contra: nam si pius aurea Cosmus"
            },
            {
                "verse": "Saecula divina condidit arte peter,"
            },
            {
                "verse": "Plura tamen veteris restarunt semina fraudis"
            },
            {
                "verse": "Insita pectoribus quae latuere malis."
            },
            {
                "verse": "At Petrus ut vidit tam diri seminis herbas"
            },
            {
                "verse": "Surgere, dum nimium crescit iniqua seges,"
            },
            {
                "verse": "Protinus exstirpat lolium quodcunque videbat"
            },
            {
                "verse": "Frugibus infelix posse nocere bonis."
            },
            {
                "verse": "Sic tibi dent faciles longissima tempora Parcae,"
            },
            {
                "verse": "Sic tribuant vitae fila secunda tuae."
            },
            {
                "verse": "Sic, Petre, sic videas divina sorte nepotes"
            },
            {
                "verse": "In longum populi frena tenere sui,"
            },
            {
                "verse": "Ut modo quo fuerant vepres nascetur amomum,"
            },
            {
                "verse": "Et violae quo nunc carduus asper erat,"
            },
            {
                "verse": "Ut modo quae Tuscos late spatietur in agros"
            },
            {
                "verse": "De petra Medicum nectaris unda fluet,"
            },
            {
                "verse": "Ut modo sponte sua nullo monitore per aevum"
            },
            {
                "verse": "Te duce mortales iusque piumque colent."
            }
        ],
        [
            {
                "verse": "ad illustrissimum atque excellentissimumDucem Federicum Urbinatem"
            },
            {
                "verse": "Ius fecisse satis, Dux, hoc errore videmur,"
            },
            {
                "verse": "Deprensus paulo qui fuit ante mihi:"
            },
            {
                "verse": "Cernitur hinc nostri signum quid maius amoris,"
            },
            {
                "verse": "In te conspicitur maior, amice, fides,"
            },
            {
                "verse": "Cum neque sim veritus quicquam dum forte putarim,"
            },
            {
                "verse": "Quae tibi non quadrent, haec fore digna Lini."
            },
            {
                "verse": "Forsitan hac etiam fuerim modo parte secutus"
            },
            {
                "verse": "Iudicium sapiens, vir memorande, tuum,"
            },
            {
                "verse": "Fit mihi quod tanti quanti vel Apollinis antrum,"
            },
            {
                "verse": "Vatibus unde solet fundere verba deus:"
            },
            {
                "verse": "Sic fecisse minus fuerat mihi iure fatendum"
            },
            {
                "verse": "Non nihil errantem, Dux, nisi, magne, prius."
            }
        ],
        [
            {
                "verse": "ad Ludovicum Cardinalem ac Patriarcham"
            },
            {
                "verse": "Haec tibi de multis pavido conscripsimus ore,"
            },
            {
                "verse": "Pauca, sed ingenti digna futura fide:"
            },
            {
                "verse": "Nam modo censuram tanti mea Musa veretur"
            },
            {
                "verse": "Iudicis ut Clario missa videnda deo;"
            },
            {
                "verse": "At mihi si pavidos pelles de corde timores"
            },
            {
                "verse": "Et dederis dubiae vela secunda rati,"
            },
            {
                "verse": "Tunc et plura gravi non aspernanda cothurno"
            },
            {
                "verse": "Audebo numeris inseruisse novis."
            }
        ],
        [
            {
                "verse": "ad Cosmum Medicen"
            },
            {
                "verse": "Cum, Tusci patres et Florentina iuventus,"
            },
            {
                "verse": "Temporibus videam multa notanda meis,"
            },
            {
                "verse": "Sic Nemesis vitii paene exsuperantis honesta"
            },
            {
                "verse": "Me movet hoc ipsum ne tolerare queam."
            },
            {
                "verse": "Nam, cum summus amor summae hunc virtutis haberet"
            },
            {
                "verse": "Qui sua tam nobis scripta severa dedit,"
            },
            {
                "verse": "Cogor ut ardores satyri (quibus acer in omnes"
            },
            {
                "verse": "Invectus iuste torquet agitque malos)"
            },
            {
                "verse": "Nunc imiter, vires quantum mihi ferre valebunt"
            },
            {
                "verse": "Et dabit ingenii vis quoque parva mei."
            },
            {
                "verse": "Hinc ego principio quae sunt dicenda sub ipso"
            },
            {
                "verse": "More mihi insolito versibus ista dabo;"
            },
            {
                "verse": "Siquid ut ardoris cepit Iuvenalis ab ipsis"
            },
            {
                "verse": "Carminibus quibus est usus in omne genus"
            },
            {
                "verse": "Et quibus est alacer factus magis, ut bonus inde"
            },
            {
                "verse": "Acrius exagitat quae vitiosa putat,"
            },
            {
                "verse": "Sic, dum flagitio quae sunt commissa nefando"
            },
            {
                "verse": "Insequar atque bonos dum super astra feram,"
            },
            {
                "verse": "Non nihil accendar numeris, quibus utar ut acri"
            },
            {
                "verse": "Mente magis valeam verba referre mea."
            },
            {
                "verse": "Consuevere quidem verbis gravioribus illud"
            },
            {
                "verse": "Exagitare malum quo mens animusque laborant"
            },
            {
                "verse": "Et procul a nobis removere salubriter, ut nos"
            },
            {
                "verse": "Purgati tandem vitio careamus iniquo."
            },
            {
                "verse": "Sic, ubi pulsa satis contraria prorsus honesto,"
            },
            {
                "verse": "Inde replent animos nostros virtute magistra;"
            },
            {
                "verse": "Namque nefas, quicquid purum est, temerarier ullo"
            },
            {
                "verse": "Impurum quod erit, sicuti veneranda Platonis"
            },
            {
                "verse": "Divini praecepta monent; ita rursus id ipsum"
            },
            {
                "verse": "Quod reor esse malum prius exstirpare putabo,"
            },
            {
                "verse": "Dum referam vitio quae dira creantur ab ipso;"
            },
            {
                "verse": "Post mihi siqua satis dabitur bene posse facultas,"
            },
            {
                "verse": "Dicere temptabo sacros virtutis amores,"
            },
            {
                "verse": "Nos quibus accensi fugiamus iniqua libenter"
            },
            {
                "verse": "Et bona quae fuerint duce sic virtute sequamur,"
            },
            {
                "verse": "Simus ut exemplo his non tantum vita tenet quos,"
            },
            {
                "verse": "Sed qui post venient nostri memorentur honores."
            },
            {
                "verse": "Nam magis optandum quid sit quam pectus, ab omni"
            },
            {
                "verse": "Sepositum vitio, morsu liventis edaci"
            },
            {
                "verse": "Invidiae caruisse, quod est ea causa malorum"
            },
            {
                "verse": "Summorum meditans aliquid grave semper in omnes?"
            },
            {
                "verse": "Illa vel integros populos deducit in arma;"
            },
            {
                "verse": "Saepius inter se luctantur fortiter idem"
            },
            {
                "verse": "Caedibus adversis: nam sanguine pascitur atro;"
            },
            {
                "verse": "Destruit haec urbes socias regesque propinquos"
            },
            {
                "verse": "Vulneribus crudis, ac, lubrica pectore serpens,"
            },
            {
                "verse": "Inficit, heu, diro sic turgida corda veneno,"
            },
            {
                "verse": "Acriter exstincto de regno ut pugnet amore"
            },
            {
                "verse": "Invidus, inde sacros ausus temerare Penates,"
            },
            {
                "verse": "Ausus et inde manus venerando inferre parenti."
            },
            {
                "verse": "Testis erit quondam Cretae qui regna tenebat"
            },
            {
                "verse": "Saturnusque senex, nato depulsus iniquo"
            },
            {
                "verse": "Hic, ubi sunt urbes centum, sunt ubera terrae"
            },
            {
                "verse": "Pinguia; namque patrem graviter sic saevit in ipsum"
            },
            {
                "verse": "Natus, ut imperium summo rapuisse parenti"
            },
            {
                "verse": "Non dubitaret, inops rationis iniqua vetantis,"
            },
            {
                "verse": "Impius atque manus in viscera ferre paterna,"
            },
            {
                "verse": "Isset in Italiam fugiens nisi, qua sacer albo"
            },
            {
                "verse": "Vertice, qua Tuscus leni fluit agmine Tibris."
            },
            {
                "verse": "Invidia gravius non invenisse feruntur"
            },
            {
                "verse": "Tormentum, quicunque genus meditantur acerbum"
            },
            {
                "verse": "Poenarum, saevi Siculi quicunque fuere tyranni."
            },
            {
                "verse": "Haec consanguineos audet scelerare, nec ipsis"
            },
            {
                "verse": "Fratribus haec parcit; graditur per templa deorum,"
            },
            {
                "verse": "Saeva, nec abstinuit caedes agitare nefandas,"
            },
            {
                "verse": "Dum pia vota deo fierent, aut sacra per aedem"
            },
            {
                "verse": "Dum celebrarentur sacram faceretque sacerdos"
            },
            {
                "verse": "Verba quibus summa revocaret ab arce Tonantem"
            },
            {
                "verse": "In terras actumque aris libaret honorem."
            },
            {
                "verse": "At male quam peccant animo qui semper avaro"
            },
            {
                "verse": "Abstinuere suis rebus, fecere nec ullis"
            },
            {
                "verse": "Inde viris partem licet usque petentibus aequam!"
            },
            {
                "verse": "Dicere fert animus quisnam tam sufferat istas"
            },
            {
                "verse": "Tristis avaritiae sortesque manusque rapaces"
            },
            {
                "verse": "In genus humanum, quales nec dira Celaeno"
            },
            {
                "verse": "Dicitur aut Strophades quondam tenuisse sorores,"
            },
            {
                "verse": "Tempore quo dapibus Phrygiis nocuere volantes"
            },
            {
                "verse": "Sedibus ex illis quibus hae latuisse feruntur,"
            },
            {
                "verse": "Clausa domus prior est postquam, mensasque nefandas"
            },
            {
                "verse": "Deseruere (malis hominum nam gaudet acerbis"
            },
            {
                "verse": "Quaelibet, ac manibus miseros circumvolat uncis)."
            },
            {
                "verse": "Hac infecta domus nimium sordescit habendo"
            },
            {
                "verse": "Omnis; et ingeniis hominum nocet improba, sordes"
            },
            {
                "verse": "Fert quod iniqua graves illis qui parcere parto"
            },
            {
                "verse": "Constituere viri suaves neque tangere mensas."
            },
            {
                "verse": "Haec imbuta malis animum corpusque venenis"
            },
            {
                "verse": "Inficit, atque viris languentia pectora reddit."
            },
            {
                "verse": "Haec tenet, haec, auri studium quoque semper habendi"
            },
            {
                "verse": "Quod nemo sapiens umquam cupit ipse, nec ulli"
            },
            {
                "verse": "Persuadere parat velit exitiale subire"
            },
            {
                "verse": "Munus, et est omni quod tempore triste futurum"
            },
            {
                "verse": "Omnibus. ad quid non hominum fera corda subornas,"
            },
            {
                "verse": "Auri saevus amor? spoliis gaudere propinqui"
            },
            {
                "verse": "Instruis, atque manus maculare in sanguine diras"
            },
            {
                "verse": "Illius, est fidei qui credidit omne tuae sic,"
            },
            {
                "verse": "Nullus ut huic sortis possit nocuisse malignae"
            },
            {
                "verse": "Impetus, aut possint Troiae mala fata cremandae"
            },
            {
                "verse": "Invertisse fidem Polymestoris, unde futura"
            },
            {
                "verse": "Certa salus puero foret exspectanda misello."
            },
            {
                "verse": "Sed quantum spes falsa quidem mortalia vexat"
            },
            {
                "verse": "Pectora! seu contra quam quis putat illa resultat!"
            },
            {
                "verse": "Perfidus ille et enim, postquam ultima fata tulere"
            },
            {
                "verse": "Troianos, iuvenem clam ferro obtruncat, ut auro"
            },
            {
                "verse": "Vi potiatur eo secum quod vexerat olim"
            },
            {
                "verse": "Tum Polydorus, ubi sortis putat usque malignae"
            },
            {
                "verse": "Vitavisse vices; sed amor sceleratus habendi"
            },
            {
                "verse": "Omnia perrumpit sanctissima iura: nec ulli"
            },
            {
                "verse": "Parcit, et est saevis crudelior usque tyrannis."
            },
            {
                "verse": "Ille facit patres rebus sic parcere partis"
            },
            {
                "verse": "Ut nati pereantque fame pereantque maligno"
            },
            {
                "verse": "Victu, neve domus possit superesse, quod illis"
            },
            {
                "verse": "Deficiat suavem valeant quo ducere vitam."
            },
            {
                "verse": "Sed privata quid haec memoro? respublica certe,"
            },
            {
                "verse": "Hoc evicta malo, ruit in letabile vulnus"
            },
            {
                "verse": "Et ruit atque boni quod habet male perdit, et omnes"
            },
            {
                "verse": "Rursus opes quibus haec fuerat ditata relinquit,"
            },
            {
                "verse": "Imperioque caret quo maxima quaeque solebat"
            },
            {
                "verse": "Vertere, quo diros poterat domitare tyrannos"
            },
            {
                "verse": "Et quicquid lati cunctis viget orbis in oris."
            },
            {
                "verse": "Ut reliquos taceam, docet hoc Romana propago"
            },
            {
                "verse": "Motus avaritiae quantum valet acer in omnes."
            },
            {
                "verse": "Nam peragenda licet multa vi bella subiret"
            },
            {
                "verse": "Externasque gravi superaret robore gentes,"
            },
            {
                "verse": "Viribus illa tamen postquam sic aucta fuisset"
            },
            {
                "verse": "Ut sua iam possent in viscera vertere ferrum,"
            },
            {
                "verse": "Romani inter se civilia bella moventes"
            },
            {
                "verse": "Haec ob avaritiam miseri gessere nefandam,"
            },
            {
                "verse": "Quilibet hinc plures ut opes cumularet habendas"
            },
            {
                "verse": "Et data cuique foret ditandi copia maior"
            },
            {
                "verse": "Et gravis argenti sitis expleretur et auri."
            },
            {
                "verse": "Hinc male res est gesta domi, foris atque fuisse"
            },
            {
                "verse": "Dicitur; hinc Tomyris Crassum male multat, ut ille"
            },
            {
                "verse": "Praemia digna ferat: cupienti plurima victrix"
            },
            {
                "verse": "Plura quoque ingessit, liquidumque per ora metallum"
            },
            {
                "verse": "Fudit et ignito fera viscera torruit auro,"
            },
            {
                "verse": "Ut quod avarus egens noctesque diesque cupisset"
            },
            {
                "verse": "Intra se Crassus cupido retineret in alvo."
            },
            {
                "verse": "Singula quid refero? tot sunt inventa per urbem"
            },
            {
                "verse": "Pectora tam diro cupiendi infecta veneno"
            },
            {
                "verse": "Romuleam, tenuit tot amor sceleratus habendi,"
            },
            {
                "verse": "Barbarus ut cum iam victusque Iurgurtha subiret"
            },
            {
                "verse": "Moenia Romulidum Latioque recederet orbe"
            },
            {
                "verse": "Versus in urbanas moles oculosque retorquens"
            },
            {
                "verse": "Diceret: \"Urbs o quam primum peritura!\", quod illic"
            },
            {
                "verse": "Publica cuncta forent venalia, quisque quod illic"
            },
            {
                "verse": "Auri captus erat saevaque cupidine civis."
            },
            {
                "verse": "Sed, licet ista quidem quae diximus omnia late"
            },
            {
                "verse": "Publica pessum dent rectis contraria votis,"
            },
            {
                "verse": "Non minus ipsa tamen respublica laeditur hac quae"
            },
            {
                "verse": "Sic mentes hominum pervertit - taetra libido"
            },
            {
                "verse": "Corporis -, obmissa quae sic ratione facessit"
            },
            {
                "verse": "Omnia, nil recti gerat ut neque nominis aequi"
            },
            {
                "verse": "Ista quod exitium magnum ferat omnibus illis"
            },
            {
                "verse": "Qui dicunt: \"Nihil est melius quam blanda voluptas!\""
            },
            {
                "verse": "Et faciunt etiam quicquid iubet illa libenter."
            },
            {
                "verse": "Haec prius, haec, animum movet alta e sede, nec ipsum,"
            },
            {
                "verse": "Heu, sinit egregium quicquam meditarier usquam,"
            },
            {
                "verse": "Sed furit assidue saevaque libidine fertur."
            },
            {
                "verse": "Corpora quin etiam consumit et acriter urget"
            },
            {
                "verse": "Haustibus assiduis in apertas undique mortes;"
            },
            {
                "verse": "Nam nihil est gravius miseros quod adurat amantes"
            },
            {
                "verse": "Quam Venus, et caeci stimulos admittere amoris."
            },
            {
                "verse": "Adde quod hic sacrae non religionis honore"
            },
            {
                "verse": "Tangitur, atque focos sacros contemnit et aras"
            },
            {
                "verse": "Qui putret in Venerem, Veneris male concitus oestro,"
            },
            {
                "verse": "Oblitus decorisque sui, miser, atque salutis,"
            },
            {
                "verse": "Oblitusque sacri quodcunque reponitur aris."
            },
            {
                "verse": "Quid referam poenas quantoque dolore laborent"
            },
            {
                "verse": "Qui Veneri indulgent, fibris ut et ulla renatis"
            },
            {
                "verse": "Non datur inde quies, iecur immortale quod illis"
            },
            {
                "verse": "Roditur, et miseros vultur depascitur artus?"
            },
            {
                "verse": "Haec facit addictos Veneri rationis egentes,"
            },
            {
                "verse": "Neve domus tantum ruit hac privata, sed ipsae"
            },
            {
                "verse": "Urbes inde cadunt: subit inlaetabile vulnus."
            },
            {
                "verse": "Inde Phrygum moles rapidoque cremantur ab igne"
            },
            {
                "verse": "Moenia Dardanidum, tantique incendia belli"
            },
            {
                "verse": "Femina sola dedit, veluti decantat Homerus."
            },
            {
                "verse": "Namque Paris saeva turpique libidine captus,"
            },
            {
                "verse": "Perdat ut inde suos ac se patriamque suamque,"
            },
            {
                "verse": "Ledaeam rapiens Helenam satiavit amorem,"
            },
            {
                "verse": "Perditus, hospitiique sacros violavit honores."
            },
            {
                "verse": "Aspice quanta paras patriae mala, turpis adulter,"
            },
            {
                "verse": "Quamque noces Phrygibus Troiaeque Penatibus! in te"
            },
            {
                "verse": "Graecia tota ruet! surgit grave laesus Atrides,"
            },
            {
                "verse": "Pluribus ac verbis agit in fera bella Pelasgos!"
            },
            {
                "verse": "Improbe, quid facies? iusta ratione moventur"
            },
            {
                "verse": "Iureque te contra pugnant. deus aequus honestae"
            },
            {
                "verse": "Usque favet causae, causamque relinquit iniquam."
            },
            {
                "verse": "Nec mora: iam Teucri longa obsidione tenentur"
            },
            {
                "verse": "Ut gravius pereant. hinc fracti viribus omnes"
            },
            {
                "verse": "Sunt ubi, sunt et opes fractae, Troiana iuventus"
            },
            {
                "verse": "Fessa ruit, postquam fortis ruit Hector et ipsum"
            },
            {
                "verse": "Deseruit moriens Priamum Phrygiosque Penates."
            },
            {
                "verse": "Denique tum patriae vidisti incendia lapsae"
            },
            {
                "verse": "Vidistique capi matrem carasque sorores,"
            },
            {
                "verse": "Cassandramque trahi templis adytisque Minervae,"
            },
            {
                "verse": "Crinibus, heu, sparsis in caelum lumina tendens,"
            },
            {
                "verse": "Expetat a superis ut opem captiva: sed illis"
            },
            {
                "verse": "Cunctis Iuno tibi placidas gravis obstruit aures."
            },
            {
                "verse": "Ipsa dies me deficiat si cuncta referre"
            },
            {
                "verse": "Pessima nunc statuam dederit quae blanda voluptas"
            },
            {
                "verse": "Quaeve det assidue, dabit et mortalibus aegris"
            },
            {
                "verse": "Ni ferat auxilium praesto sapientia nobis"
            },
            {
                "verse": "Ad quodcunque malum tristissima fata minantur."
            },
            {
                "verse": "Nam modo si vitium volumus vitare nefandum,"
            },
            {
                "verse": "Est opus ut nobis sapientia cuncta ministret."
            },
            {
                "verse": "Sic aderit virtus subito concessa deorum"
            },
            {
                "verse": "Munere; stultitia dabitur caruisse potestas,"
            },
            {
                "verse": "Quae mala cuncta gerit: dabitur caruisse, quod omne"
            },
            {
                "verse": "Possidet egregium, quod habet sapientia primum."
            },
            {
                "verse": "Hanc tibi divini poterit nova Musa Platonis,"
            },
            {
                "verse": "Hanc tibi Socraticae poterunt praestare Camenae"
            },
            {
                "verse": "Partibus ex cunctis, nihil ut iam desit eorum"
            },
            {
                "verse": "Quae tibi, quae vitam valeant fecisse beatam."
            },
            {
                "verse": "Hanc ubi purgatis animis habuisse licebit"
            },
            {
                "verse": "A gravibus vitiis, hic nos quae surgere regna"
            },
            {
                "verse": "Cernemus, quale imperium, quantumve futurum!"
            },
            {
                "verse": "Quare agite, o iuvenes, vestras huc vertite mentes!"
            },
            {
                "verse": "Ne dubitate fidem verbis adhibere quibus me"
            },
            {
                "verse": "Edocet his patribus ducibus modo noster Apollo,"
            },
            {
                "verse": "Quo dicente nihil fallit, nihil intrat in aures"
            },
            {
                "verse": "Quod non sit verum, quod non sit et ore notandum"
            },
            {
                "verse": "Pierio deus hoc non verior alter habetur"
            },
            {
                "verse": "Utque pii vates priscique dedere poetae."
            },
            {
                "verse": "Sic vitandorum virtus tot causa malorum,"
            },
            {
                "verse": "En, erit; hac duce nos vitio purgabimur omni,"
            },
            {
                "verse": "Cuius forma nitet tantum, tantumque decoris"
            },
            {
                "verse": "Continet ore suo, tantumque refulget in omnes,"
            },
            {
                "verse": "Ut, si nos oculis spectare tuentibus illam"
            },
            {
                "verse": "Possemus facie, seu quam formosa videtur,"
            },
            {
                "verse": "In nobis miros sapiendi gignat amores,"
            },
            {
                "verse": "Nutriat igniculos dat quos Natura Creatrix"
            },
            {
                "verse": "Cuique viro primum subeunti lumen ab ortu"
            },
            {
                "verse": "Nascentis vitae; quos si bene vertat in usum"
            },
            {
                "verse": "Vivendi recte, sapiens erit ille futurus,"
            },
            {
                "verse": "Sic, queat ut verbis homines quoque dulcibus acres"
            },
            {
                "verse": "Ac ritu solitos vitam duxisse ferarum."
            },
            {
                "verse": "In coetus revocare novos, urbesque vel unus"
            },
            {
                "verse": "Condere quas habitent, quibus ille suasit honestum"
            },
            {
                "verse": "Esse quod et gravibus praeferre laboribus omnes"
            },
            {
                "verse": "Debent, assuetaeque diu fera commoda vitae"
            },
            {
                "verse": "Spernere, quo legesque velint et iura tueri,"
            },
            {
                "verse": "Quo vires domuisse suas patiantur, ut inde,"
            },
            {
                "verse": "Quicquid erit sanctum iustumque, libenter id ipsum"
            },
            {
                "verse": "Amplecti potius cupiant potiusque sequantur."
            },
            {
                "verse": "Quas urbes ubi condiderit, pia iura vir idem"
            },
            {
                "verse": "Constituet templumque sacrum sanctumque Senatum"
            },
            {
                "verse": "Omnibus, ac ponet mores legesque tuendas"
            },
            {
                "verse": "Et moderator erit populi praecepta sequentis"
            },
            {
                "verse": "Optima; quem matresque virique sequentur ovantes,"
            },
            {
                "verse": "Dum pia sacra focisque feret, celebrabit et idem"
            },
            {
                "verse": "Quicquid erit casta pro religione gerendum,"
            },
            {
                "verse": "Non aliter quam cum sunt Orphea rite secuti"
            },
            {
                "verse": "Egressique lupi silvis leporesque fugaces,"
            },
            {
                "verse": "Mulcentem pariter fidibus lapidesque ferasque."
            },
            {
                "verse": "Inde bonas itidem sapiens invenerit artes:"
            },
            {
                "verse": "Nutriet inventas; idem dabit optima cunctis"
            },
            {
                "verse": "Et mandata viris, quibus inde iubebit eisdem"
            },
            {
                "verse": "In virtute bonum meditentur ut esse vel omne"
            },
            {
                "verse": "Ponendum, tauro ignito licet ille cremetur"
            },
            {
                "verse": "Quem tenet aut virtus aut cum virtute facessit"
            },
            {
                "verse": "Quaelibet. illa potest hominem praestare beatum,"
            },
            {
                "verse": "Sola potest et opes regum superare vel omnes"
            },
            {
                "verse": "Persarum, quamvis auri metalla caventur"
            },
            {
                "verse": "Illic plura, lapis quamvis pretiosior auro"
            },
            {
                "verse": "Illic adinventus iam sit quoque multus, et aurum"
            },
            {
                "verse": "Flumina multa quidem referant tribuantque relatum."
            },
            {
                "verse": "Hac duce rex Macedum Persas domitavit et Indos;"
            },
            {
                "verse": "Hac duce sunt rerum satis imperioque potiti"
            },
            {
                "verse": "Orbis Romulidae: nam dum virtutis honores"
            },
            {
                "verse": "Amplectuntur erant domini toto orbe timendi."
            },
            {
                "verse": "Hinc sibi parentes populos fecere, vel omnes"
            },
            {
                "verse": "Externas duris gentes domuere sub armis,"
            },
            {
                "verse": "Nullus ut exstiterit tam saevus in orbe tyrannus"
            },
            {
                "verse": "Qui vires non, Roma, tuas trepidaret et acri"
            },
            {
                "verse": "Imperio parens tua iussa facesseret ac te"
            },
            {
                "verse": "Esset uti dominam summo veneratus honore."
            },
            {
                "verse": "Salve, magna parens pariter rerumque bonarum,"
            },
            {
                "verse": "Expultrix eadem vitiorum maxima, salve!"
            },
            {
                "verse": "Salve, virtutis sapientia mater alumnae!"
            },
            {
                "verse": "Ut prisci quondam, tibi templa dicamus, et aras,"
            },
            {
                "verse": "Ponimus atque sacras epulas: te namque magistra"
            },
            {
                "verse": "Exuerint silvestrem animum quicunque feroces"
            },
            {
                "verse": "Ante fuere viri, mitisque acceptus eisdem"
            },
            {
                "verse": "Est habitus, valeant quo sacra resumere iura"
            },
            {
                "verse": "Urbibus in mediis, valeant meditarier artes"
            },
            {
                "verse": "Usque bonas, quibus aeque nos patriamque domumque"
            },
            {
                "verse": "Temporibus, diris bene composuisse queamus."
            },
            {
                "verse": "Gaudia quanta manent illos, quantamque subibunt"
            },
            {
                "verse": "Laetitiam, qui sponte sua peiora relinquent,"
            },
            {
                "verse": "Deteriora sequi nolent, at semper ad illa"
            },
            {
                "verse": "Convertent animum quibus, utiliora secutus,"
            },
            {
                "verse": "Sic mentem vitamque suam componet honesto"
            },
            {
                "verse": "Quilibet, ut quae sunt mala dira repellere possit,"
            },
            {
                "verse": "Possit et ut vitium sic exstirpasse malignum,"
            },
            {
                "verse": "Ut mens ipsa quidem sit candida facta nec ullas"
            },
            {
                "verse": "Admittat maculas! quam laetus et ille futurus"
            },
            {
                "verse": "Rursus erit, natosque suos suavesque nepotes"
            },
            {
                "verse": "Qui bene componet, famulos, propriosque Penates,"
            },
            {
                "verse": "Qui vero patriamque suam patriosque Laresque"
            },
            {
                "verse": "Sic reget imperiisque bonis ac legibus aequis"
            },
            {
                "verse": "Ut vires tandem latum diffundat in orbem!"
            },
            {
                "verse": "Non memorare queam quam praemia certa dabuntur"
            },
            {
                "verse": "Cuique bono civi patriam qui temperat aequo"
            },
            {
                "verse": "Iure, nec in se<se> male publica quaeque retorsit"
            },
            {
                "verse": "Munera, verum adeo patriae studuisse videtur,"
            },
            {
                "verse": "Pro illa ut statuat suavem deponere vitam,"
            },
            {
                "verse": "Si sit opus; nam non tantum sibi magna parantur"
            },
            {
                "verse": "Praemia dum vivit, sed mox, ubi vita recessit,"
            },
            {
                "verse": "Hinc locus in caelo datus est super astra supremus,"
            },
            {
                "verse": "Sedibus hic ubi perpetuis aevoque fruatur."
            },
            {
                "verse": "Ergo iussa pius quae tradit Apollo sequamur,"
            },
            {
                "verse": "Et praecepta dei capiamus honesta monentis,"
            },
            {
                "verse": "Praesertim cum sit dux optimus, optima cuique"
            },
            {
                "verse": "Tempus in omne ferens, patrias qui temperat urbes"
            },
            {
                "verse": "Sic virtute nova sapiens, sic cuncta gubernat"
            },
            {
                "verse": "Publica tam gravibus monitis, tam legibus aequis,"
            },
            {
                "verse": "Ut queat hinc omnes tandem fecisse beatos."
            },
            {
                "verse": "Te duce nam, Medices, ubi tu vestigia fraudis"
            },
            {
                "verse": "Susteleris priscae, nobis quae pauca supersunt,"
            },
            {
                "verse": "Sponte sua fruges nobis dabit optima tellus"
            },
            {
                "verse": "Cunctaque divini tum flumina nectaris ibunt."
            },
            {
                "verse": "Non abitura iterum terras Astraea reviset;"
            },
            {
                "verse": "Haec apud et sedes te condet amica supremas;"
            },
            {
                "verse": "Stabit in erecto viridi de marmore templo"
            },
            {
                "verse": "Quod tu condideris: sic aurea saecla redibunt,"
            },
            {
                "verse": "Qualia Saturno quondam regnante fuere,"
            },
            {
                "verse": "Quaeve sub Augusto fuerant, ubi quaeque maligna"
            },
            {
                "verse": "Expulit, et pacem iussit regnare per omnes."
            },
            {
                "verse": "Hinc quoque Pierides, pulso de fronte timore,"
            },
            {
                "verse": "Quam male tristitiam bellis cepere remittent,"
            },
            {
                "verse": "Cantabuntque tibi tot carmina sancta merenti"
            },
            {
                "verse": "Quot duce sub prisco prisci cecinere poetae."
            },
            {
                "verse": "Sic tua sunt veluti celeberrima facta per orbem,"
            },
            {
                "verse": "Facta Sophocleo bene commemoranda cothurno,"
            },
            {
                "verse": "Nomen erit summumque tuum. tua fama perennis"
            },
            {
                "verse": "Inque dies surgens erit haec tua gloria maior:"
            },
            {
                "verse": "Inde novis, Medices, veterum superabis honores"
            },
            {
                "verse": "Astraque sublimi splendentia vertice tanges."
            }
        ],
        [
            {
                "verse": "ad Laurentium Medicen virum clarissimum"
            },
            {
                "verse": "Ipse dies medium cursu traiecerat orbem"
            },
            {
                "verse": "Tempore quo torret Sirius arva canis,"
            },
            {
                "verse": "Cum sitiunt herbae, patula pecus atque sub ulmo"
            },
            {
                "verse": "Vitat Apollineas per loca blanda faces,"
            },
            {
                "verse": "Cum mihi, quaerenti serpentem fallere somnum,"
            },
            {
                "verse": "Surripit atque oculos occupat ille meos."
            },
            {
                "verse": "Hic, cum per mediam vidissem clara quietem"
            },
            {
                "verse": "Sidera Lucifero quae nituere magis,"
            },
            {
                "verse": "Aspexi cupide, sed erant ita iuncta nitenti"
            },
            {
                "verse": "Corpore, quae fuerant astra benigna duo,"
            },
            {
                "verse": "Ut, cum bina foret rutilanti stella decore,"
            },
            {
                "verse": "Protinus haec eadem visa sit una mihi,"
            },
            {
                "verse": "Non aliter quam cum summo Venus ipsa Tonanti"
            },
            {
                "verse": "Iungitur et radios miscet utrimque suos."
            },
            {
                "verse": "Cum tamen inspicerem quis tam novus unde veniret"
            },
            {
                "verse": "Fulgor et huic duplex causa vel una foret,"
            },
            {
                "verse": "Cognovi geminam gemina sub imagine formam;"
            },
            {
                "verse": "Ut reor, exstiterat natus hic, ille pater:"
            },
            {
                "verse": "Nam Petrus hoc sidus Medices habitabat, at illud"
            },
            {
                "verse": "Cosmus erat Patriae visus habere Pater."
            },
            {
                "verse": "Ut vidi (quoniam nota mihi maior imago"
            },
            {
                "verse": "Exstitit, et maius fulsit ab ore decus)"
            },
            {
                "verse": "Corrueram, tremulis valui nec sistere plantis:"
            },
            {
                "verse": "Sic mihi divinus concutit ossa tremor;"
            },
            {
                "verse": "Sed me, quae fuerat Medici clementia, Cosmus"
            },
            {
                "verse": "Hac monet, atque humili sublevat inde solo:"
            },
            {
                "verse": "\"Stulte, quid addubitas? aut nos, meliora secutos"
            },
            {
                "verse": "Fata, quid horrescis? sit procul iste timor!\""
            },
            {
                "verse": "Dixit; et ex oculis nubem rapit inde tuentis"
            },
            {
                "verse": "Lumina quae fuerat visa tenere mea."
            },
            {
                "verse": "Hinc ait: \"En, ego sum quem candida iura ferentem"
            },
            {
                "verse": "Saepius assueras visere, Nalde, domi."
            },
            {
                "verse": "Filius hic Petrus est, cui cum mandata dedissem,"
            },
            {
                "verse": "In superos Tusca raptus ab urbe Lares,"
            },
            {
                "verse": "Ut patriam coleret, patriam tueretur ab hoste,"
            },
            {
                "verse": "Dum Iove cum summo tempero utrumque polum,"
            },
            {
                "verse": "Advolat huc citius fatali sorte: parentem"
            },
            {
                "verse": "Visendi meme tantus adegit amor."
            },
            {
                "verse": "Sed quid, Nalde, nepos Laurentius? excitat ardor"
            },
            {
                "verse": "Hunc meus ut condat nomen in astra suum?\" -"
            },
            {
                "verse": "\"Scis bene,\" respondi,\" cum candidus aetheris heros"
            },
            {
                "verse": "Et sis et noscas quicquid in orbe manet."
            },
            {
                "verse": "At, si forte cupis de me quoque nosse quod ille"
            },
            {
                "verse": "Efficit in terris, id breve, Cosme, feram."
            },
            {
                "verse": "Pace tua dicam vobis quodcunque daturus"
            },
            {
                "verse": "Sum modo, Cosme, tamen, sum, Petre, pace tua;"
            },
            {
                "verse": "Ille regit Tuscosque patres Lydosque Penates"
            },
            {
                "verse": "Tam bene, tam facili doctus utrosque via,"
            },
            {
                "verse": "Ut, quod vos aliquo quondam faceretis in imo"
            },
            {
                "verse": "Orbe labore duo, nunc agat unus idem,"
            },
            {
                "verse": "Unus idem faciat iam nunc sine viribus ullis"
            },
            {
                "verse": "Corporis, ingenio nixus id omne suo,"
            },
            {
                "verse": "Tam bona prosperitas unde est modo civibus ipsis,"
            },
            {
                "verse": "Tuscos unde manet tam bona prosperitas,"
            },
            {
                "verse": "Ut leo Tyrrhenus spatietur ubique solutus"
            },
            {
                "verse": "Carceribus quibus hic ante retentus erat,"
            },
            {
                "verse": "Innocuusque viros penitus versetur in omnes"
            },
            {
                "verse": "Nec quemquam, posita nunc feritate, petat."
            },
            {
                "verse": "Quin ovis atque lupis ultro venit obvia saevis,"
            },
            {
                "verse": "Quemque prius timuit, non timet agna lupum.\""
            },
            {
                "verse": "Haec ego; tum pater arridens, \"Quae gaudia verbis"
            },
            {
                "verse": "Protinus accipio quantaque, Nalde, tuis!"
            },
            {
                "verse": "Sed tu quid geris in terris? quae cura tenet te?"
            },
            {
                "verse": "Quid facis? an aliquid, publica res quod habet?\""
            },
            {
                "verse": "Hic ego: \"Nil equidem facio, nisi vota frequenter"
            },
            {
                "verse": "Semper ut id maneat quod gerit ipse nepos,"
            },
            {
                "verse": "Utque ratum fiat tempus vel in omne futurum"
            },
            {
                "verse": "Civibus ille bonum quod dabit usque suis."
            },
            {
                "verse": "Cetera, Cosme pater, non ulla negotia curo,"
            },
            {
                "verse": "Securus Musis sacra referre piis;"
            },
            {
                "verse": "Saepius unde gravis totiensque invasit egestas"
            },
            {
                "verse": "Dum me Parnassi per iuga raptat amor,"
            },
            {
                "verse": "Ut, nisi uterque nepos opibus iuvasset amicis,"
            },
            {
                "verse": "Mi nisi vestra domus saepe tulisset opem,"
            },
            {
                "verse": "Iam nunc hac tristi fatorum sorte perissem,"
            },
            {
                "verse": "Cogerer ac patrios deseruisse Lares."
            },
            {
                "verse": "Nam quod constituit de me Laurentius olim"
            },
            {
                "verse": "(Saepe quod ante quidem rettulit ille mihi)"
            },
            {
                "verse": "Iam nunc in tempus Medicen sapientibus ipsum"
            },
            {
                "verse": "Consiliis aliud, Cosme, referre puto,"
            },
            {
                "verse": "Ille dies donec quem cogitat esse futurum"
            },
            {
                "verse": "Venerit et factis certa sit ansa novis.\""
            },
            {
                "verse": "Vix ea finieram, cum me gravioribus ille"
            },
            {
                "verse": "Prospectans oculis talia voce dedit:"
            },
            {
                "verse": "\"Si nihil est aliud caro quod, amice, nepoti"
            },
            {
                "verse": "Obstat ne faciat quae facienda putat,"
            },
            {
                "verse": "Exspectare diem nisi, dent quem fata benignum"
            },
            {
                "verse": "Quique sit optatis ultima meta tuis,"
            },
            {
                "verse": "Dicito ne dubitet; nam Iuppiter ipse, iubenti"
            },
            {
                "verse": "Omnia cui parent, cui mare, terra, polus,"
            },
            {
                "verse": "Protinus instituit iam tempus ab ordine fati"
            },
            {
                "verse": "Rebus ut hoc aptum sit modo, Nalde, novis,"
            },
            {
                "verse": "Utque illos animo quos iam Laurentius acer"
            },
            {
                "verse": "Concipit accipiat curia Tusca viros."
            },
            {
                "verse": "Hoc duce nam veluti Pisana in moenia Musis"
            },
            {
                "verse": "Publica iam sedes res dedit ista piis,"
            },
            {
                "verse": "Ut, quotiens illuc accedere maluit heros,"
            },
            {
                "verse": "Obvia facta suo sit sua turba patri,"
            },
            {
                "verse": "Sumptibus utque iterum patriae iubet ille vocari"
            },
            {
                "verse": "Ad vos quos vobis Attica terra tulit,"
            },
            {
                "verse": "Scilicet ut fidibus quoque sit qui doctus in urbe"
            },
            {
                "verse": "Etrusca Graecis illius acta canat,"
            },
            {
                "verse": "Sic decet ut patrios vates modo publica cura"
            },
            {
                "verse": "Adiuvet et sedes comparet his aliquas"
            },
            {
                "verse": "Hic, ubi, Laurenti, duce te bene cuncta geruntur"
            },
            {
                "verse": "Publica, consiliis usque gerenda tuis:"
            },
            {
                "verse": "Nam, cum multa meo iam constituenda nepoti"
            },
            {
                "verse": "Sint ibi divinis facta canenda modis,"
            },
            {
                "verse": "Convenit ut, quae iam peraget bene publicus auctor"
            },
            {
                "verse": "Plurima Tyrrhenis gesta probanda viris,"
            },
            {
                "verse": "Sint ibi vel plures qui publica quaeque canentes,"
            },
            {
                "verse": "Nati, Petre, tui nomen in astra ferant."
            },
            {
                "verse": "Ergo age, dic ne se venturas lentus in horas"
            },
            {
                "verse": "Differat (e<n>, rebus stant sua fata bonis!)"
            },
            {
                "verse": "Plura nec exspectet iam tempora: nam fugit aetas"
            },
            {
                "verse": "Ocior ac celeri pervolat illa Noto;"
            },
            {
                "verse": "Nec se respiciat positum iuvenilibus annis,"
            },
            {
                "verse": "Nec fatum vestro par putet ille suum:"
            },
            {
                "verse": "Namque nepos, ternae veluti cecinere sorores,"
            },
            {
                "verse": "Ut placitum Parcis hoc fuit ante tribus,"
            },
            {
                "verse": "Quattuor hinc poterit Saturni evincere cursus"
            },
            {
                "verse": "Ac vitae longas exsuperare vices;"
            },
            {
                "verse": "At reliquis brevior sors est, mihi crede, futura:"
            },
            {
                "verse": "Vos breve per spatium mors cita quosque manet;"
            },
            {
                "verse": "Ut, multos si nunc velit exspectare per annos"
            },
            {
                "verse": "Ut magis hanc facilem praebeat ansa viam,"
            },
            {
                "verse": "Deficiant illi penitus quos doctus honestos"
            },
            {
                "verse": "Esse cupit, doctis quis favet ille viris."
            },
            {
                "verse": "Neve ullus moveat carum, dic, Nalde, nepotem,"
            },
            {
                "verse": "Illius aut verbis ducat inesse fidem"
            },
            {
                "verse": "Qui putet in reliquum posthac rationibus ullis"
            },
            {
                "verse": "Tempus ad haec melius constituenda dari;"
            },
            {
                "verse": "Sed, monitis hominem, graviter solatus amicis"
            },
            {
                "verse": "Haec agat ipse tamen dicta probanda mea."
            },
            {
                "verse": "Crescit enim virtus caelesti sorte nepotis;"
            },
            {
                "verse": "Nunc ea quae genuit stella benigna viget,"
            },
            {
                "verse": "Cum modo, quae iam tunc, duo sidera summa niterent,"
            },
            {
                "verse": "Tempore quo lucem coepit inire novam:"
            },
            {
                "verse": "Nuper enim Titan spargebat lumine terras,"
            },
            {
                "verse": "Orbis et in medio Iuppiter altus erat;"
            },
            {
                "verse": "Herculei subeat ferventia terga Leonis"
            },
            {
                "verse": "Cynthius, ut vires augeat inde suas,"
            },
            {
                "verse": "Piscis in aetherei Saturnius aede vagatur,"
            },
            {
                "verse": "Hic ubi, Nalde, Iovi maximus exstet honos."
            },
            {
                "verse": "Siquis at exstiterit qui nunc faciunda negavit"
            },
            {
                "verse": "Haec sibi quae citius rite gerenda puto,"
            },
            {
                "verse": "Haec sibi quae citius rite gerenda puto,"
            },
            {
                "verse": "Primus erit, post rem qui talia facta libenter"
            },
            {
                "verse": "Laudibus inde quidem tollat in astra novis:"
            },
            {
                "verse": "Tantus honos verbis, tanta est reverentia rebus,"
            },
            {
                "verse": "Quae gerit egregia doctus ab arte nepos."
            },
            {
                "verse": "Nec secus eveniet quam vos male sumere contra"
            },
            {
                "verse": "Cum Volaterranos compulit arma furor:"
            },
            {
                "verse": "Rumor enim vestras vixdum pervenit ad aures"
            },
            {
                "verse": "Nuper ut in sociis bella moventur agris,"
            },
            {
                "verse": "Cogitur Etruscus praeconis voce Senatus"
            },
            {
                "verse": "Cum citus, ut patriae consulat ille suae;"
            },
            {
                "verse": "Iamque rogabantur quae sit sententia patres,"
            },
            {
                "verse": "Qua scelus hoc tantum quisque repellat ope;"
            },
            {
                "verse": "Bellaque iam multi multa ratione, sed illa"
            },
            {
                "verse": "Mensibus exactis suscipienda putant."
            },
            {
                "verse": "Quos tamen inde nepos verbis ita grandibus acer"
            },
            {
                "verse": "Confutat atque suum cogit inire modum,"
            },
            {
                "verse": "Decretum ut fieret Medices quodcunque putasset,"
            },
            {
                "verse": "Quicquid et ingenio censuit ille suo."
            },
            {
                "verse": "Nec mora: militibus cinguntur perfida Tuscis"
            },
            {
                "verse": "Moenia vel trucibus vix adeunda feris."
            },
            {
                "verse": "Non tamen hinc hostis longa obsidione tenetur,"
            },
            {
                "verse": "Seque diu longis credidit ille iugis;"
            },
            {
                "verse": "Nam bonus innocuos deus adiuvit: omnibus idem"
            },
            {
                "verse": "Iniustis poenas intulit usque graves."
            },
            {
                "verse": "Sic breve per spatium paucis superata diebus,"
            },
            {
                "verse": "In Volaterranis oppida celsa cadunt,"
            },
            {
                "verse": "Atque luunt poenas, sceleris dum quisque nefandi"
            },
            {
                "verse": "Fit reus atque malos comparat arte dolos."
            },
            {
                "verse": "Gaudia quanta tuli, magnum cum ferre nepotem"
            },
            {
                "verse": "Hinc ego prospexi longa trophaea domum,"
            },
            {
                "verse": "Cum vidi longos illum ductare triumphos"
            },
            {
                "verse": "Ex bello cuius maximus auctor erat,"
            },
            {
                "verse": "Ille quod auspiciis Medicum bene gessit et arte"
            },
            {
                "verse": "Ut patriam patriae servet ab hoste pater!"
            },
            {
                "verse": "Ergo, velut primi fuerant qui facta frequentes"
            },
            {
                "verse": "Laudarunt, fieri quae vetuere prius,"
            },
            {
                "verse": "Quilibet eventum postquam videre supremis"
            },
            {
                "verse": "Rebus ut hoc melius nil reperire queas,"
            },
            {
                "verse": "Sic modo continget: qui facta licentius ante"
            },
            {
                "verse": "Carpserit, haec eadem quae probo, Nalde, diu,"
            },
            {
                "verse": "Post, ubi quis fructus, quis honos erit inde videbit,"
            },
            {
                "verse": "Commoda quot res hinc publica summa feret,"
            },
            {
                "verse": "Extollet tandem summa tum laude nepotem."
            },
            {
                "verse": "Qui tanti fuerit conditor ante boni,"
            },
            {
                "verse": "Quique piis sedes dederit quoque vatibus intra"
            },
            {
                "verse": "Moenia, ne Musis longius erret honos,"
            },
            {
                "verse": "Dic agat haec igitur: putet hinc sibi, Nalde, futurum"
            },
            {
                "verse": "Me titulis ut avum, vincat ut ille patrem."
            },
            {
                "verse": "Nec tamen invidia premimur: nam livor ab omni"
            },
            {
                "verse": "Mente quidem superum longius omnis abest;"
            },
            {
                "verse": "Gaudia sed capient tot me, cum forte videbo"
            },
            {
                "verse": "Pro Musis Medica quae geret arte nepos,"
            },
            {
                "verse": "Ut nihil exstiterit Petri quo maxima proles"
            },
            {
                "verse": "Me magis in reliquum, Nalde, iuvare queat.\""
            },
            {
                "verse": "Dixerat; et somnus qui me nimis altus habebat"
            },
            {
                "verse": "Deserit, atque breves culpo fuisse moras."
            }
        ],
        [
            {
                "verse": "ad clarissimum Laurentium Medicen eius virumatque ad Petrum eius filium"
            },
            {
                "verse": "Nobilitas alti si nominis esset in omnes"
            },
            {
                "verse": "Tuta, nec, heu, fatis subicienda malis,"
            },
            {
                "verse": "Sique pudicitiae tutum decus esset, et atrae"
            },
            {
                "verse": "Si morti virtus intemerata foret,"
            },
            {
                "verse": "Viveret, heu, fato Clarices rapta severo"
            },
            {
                "verse": "Tristitiae causam nec daret illa gravis;"
            },
            {
                "verse": "Florentes natos, florentia pignora mater"
            },
            {
                "verse": "Cerneret egregio gaudia ferre patri."
            },
            {
                "verse": "At modo quod moreris, quot luctus gignis acerbos"
            },
            {
                "verse": "Quantaque sunt lacrimis ora rigata novis!"
            },
            {
                "verse": "Namque ubi te norunt morbo graviore parentem"
            },
            {
                "verse": "Devictam fato succubuisse gravi,"
            },
            {
                "verse": "Exortus subito ferit aurea sidera clamor"
            },
            {
                "verse": "Natorum, matri dum pia vota ferunt,"
            },
            {
                "verse": "Dumque dolent quod adhuc iuvenis decessit ab aura"
            },
            {
                "verse": "Vitae, dumque suum rapta quod ante diem."
            },
            {
                "verse": "Heu, quid nobilitas, clarum quid nomen avorum,"
            },
            {
                "verse": "Quid iuvat Ursino quod patre nata fores,"
            },
            {
                "verse": "Sintque duces plures Ursina e stirpe creati,"
            },
            {
                "verse": "Gesta quibus graviter maxima bella prius,"
            },
            {
                "verse": "Gesta quibus ducibus vel maxima bella fuere"
            },
            {
                "verse": "Ductaque victorum more trophaea domum?"
            },
            {
                "verse": "Quidve pudicitiam prodest coluisse? quid omnes"
            },
            {
                "verse": "Vel numeros illi contribuisse iuvat?"
            },
            {
                "verse": "Quid te virtuti, Clarices, plurima summae"
            },
            {
                "verse": "Ante dedisse iuvat, dum tibi culta fuit?"
            },
            {
                "verse": "Quid tibi quod coniunx esset Laurentius, ob quem"
            },
            {
                "verse": "Unum perpetuo vivere digna fores?"
            },
            {
                "verse": "Profuit haud natos te tot genuisse quot uni"
            },
            {
                "verse": "Summus honos patriae, gloria, nomen erunt."
            },
            {
                "verse": "Nobilitatis enim meritis non fata moventur;"
            },
            {
                "verse": "Purpura non regum fata movere potest."
            },
            {
                "verse": "Imperii fasces, non consulis arma supremi"
            },
            {
                "verse": "Mortis ab insultu nos rapuisse queunt."
            },
            {
                "verse": "Sis pia facta licet, tamen emoriare necesse est,"
            },
            {
                "verse": "Nex tamen a templis in cava busta trahit."
            },
            {
                "verse": "Nil putat atra dies sanctum, nihil esse pudicum;"
            },
            {
                "verse": "Nullius a meritis tangitur illa bonis."
            },
            {
                "verse": "Si genus Ursinum, si te neque flexit honestas,"
            },
            {
                "verse": "Qua nec in heroum sanguine maior erat,"
            },
            {
                "verse": "Flectere te potuit Medices Laurentius ille,"
            },
            {
                "verse": "Lucida cui cedunt sidera, terra, fretum,"
            },
            {
                "verse": "Cuique tuae pariter penitus cessere sorores,"
            },
            {
                "verse": "Cedere te cui, Mors, instituisse ferunt!"
            },
            {
                "verse": "Coniugis optatae nam vir cum fata timeret,"
            },
            {
                "verse": "Cerneret ac nullam huic iam superesse moram,"
            },
            {
                "verse": "Flectere si posset sortes temptavit iniquas,"
            },
            {
                "verse": "Si posset Parcas exsuperare graves."
            },
            {
                "verse": "Ergo dies aderat qua Mors statuisset acerba"
            },
            {
                "verse": "Coniugis e medio tollere membra piae,"
            },
            {
                "verse": "Cum citharam sumpsit Medices Laurentius illam"
            },
            {
                "verse": "Qua trahit et superos in sua vota deos,"
            },
            {
                "verse": "Quaque virum non tam durissima pectora flectit,"
            },
            {
                "verse": "Quam ciet infernos, tristia regna, lacus,"
            },
            {
                "verse": "Qua movet hunc ipsum cui sunt tria verticis ora"
            },
            {
                "verse": "Quique malus triplici latrat ab ore canis."
            },
            {
                "verse": "Tamque pium Medices, quoniam tam dulce canebat."
            },
            {
                "verse": "Tamque dabat sanctis carmina sancta modis,"
            },
            {
                "verse": "Staret ut intentus numeris resonantibus aer,"
            },
            {
                "verse": "Cantibus ac Medicis staret uterque polus,"
            },
            {
                "verse": "Nemoque commotas spectaret in arbore frondes,"
            },
            {
                "verse": "Nullaque plumosas aura moveret aves;"
            },
            {
                "verse": "Curva suos etiam requierunt flumina cursus"
            },
            {
                "verse": "Ut magis ad cantus quaelibet apta forent;"
            },
            {
                "verse": "Inde quidem manes etiam requiesse profundos"
            },
            {
                "verse": "Ac cessasse suo quosque labore putant."
            },
            {
                "verse": "Nam meliora dedit dederat quam priscus Iopas,"
            },
            {
                "verse": "Silenus quondam quam dedit atque senex,"
            },
            {
                "verse": "Esset hic edoctus quamvis ab Apolline dextro"
            },
            {
                "verse": "Eurotas quicquid sensit ab arte cani."
            },
            {
                "verse": "Cesserunt dirae ultrices, ac tristis Erinnys,"
            },
            {
                "verse": "Quae, super ut sontes, saeva flagella gerit;"
            },
            {
                "verse": "Intemerata prius magni violentia fati"
            },
            {
                "verse": "Cessit, et a cursu destitit illa suo:"
            },
            {
                "verse": "Omnibus horrendos vitae quae inferre timores"
            },
            {
                "verse": "Assolet hinc celeri coepit abire fuga;"
            },
            {
                "verse": "Tunc primum vultus posuit tremebunda minaces"
            },
            {
                "verse": "Non secus ac summo cederet illa Iovi,"
            },
            {
                "verse": "Dumque abit, a precibus nimirum emota pudicis,"
            },
            {
                "verse": "Supplicibus verbis talia dicta dedit:"
            },
            {
                "verse": "\"Ergo velim iubeas, Laurenti maxime, quod vis:"
            },
            {
                "verse": "Haec, quaecunque cupis, nam tibi facta dabo.\""
            },
            {
                "verse": "Sic ait; at Medices, vultu quo temperat urbes"
            },
            {
                "verse": "Etruscas, vultu quo bene cuncta gerit,"
            },
            {
                "verse": "Postulat uxori ne vim ferat illa, sed artus"
            },
            {
                "verse": "Confectos morbo liberet illa gravi."
            },
            {
                "verse": "Quod iubet exsequitur dea saeva, potentibus herbis"
            },
            {
                "verse": "Permittens redeat qui fuit ante vigor."
            },
            {
                "verse": "Quae cum facta videt Laurentius, acer ab urbe"
            },
            {
                "verse": "Concedens curis libera corda gerit:"
            },
            {
                "verse": "Laetior efficitur penitus quod victor abisset"
            },
            {
                "verse": "Quodque sua fatum succubuisset ope."
            },
            {
                "verse": "Quod fieri postquam persensit ab aethere summo"
            },
            {
                "verse": "Iuppiter ac superis plus potuisse viros,"
            },
            {
                "verse": "Indignans factum, magnos vocat undique divos"
            },
            {
                "verse": "Ut bene quisque Iovi consuluisse queat:"
            },
            {
                "verse": "\"Quis, rogo, vir, nobis qui plus potuisse videtur,"
            },
            {
                "verse": "Iactitat et supero plus dare posse Iove?"
            },
            {
                "verse": "Si potuit manes arcessere coniugis Orpheus"
            },
            {
                "verse": "Threicia recinens carmina blanda lyra,"
            },
            {
                "verse": "Concessum semel hoc fuerat, fidibusque canoris"
            },
            {
                "verse": "Concessum nato, Calliopea, tuo."
            },
            {
                "verse": "At si dem Medici semel hoc, quod Thracius Orpheus"
            },
            {
                "verse": "Obtinuit, coniunx a Styge ut alta petat,"
            },
            {
                "verse": "Non semel hoc Medices cupiat Laurentius ipsum,"
            },
            {
                "verse": "At sibi concedi talia saepe volet:"
            },
            {
                "verse": "Nam quanto meritis superat gravioribus acrem,"
            },
            {
                "verse": "Orphea, qui Medicum nomen in astra tulit,"
            },
            {
                "verse": "Saepius hoc Medices volet atque frequentius illud"
            },
            {
                "verse": "Quod semel a fatis Orpheus ante tulit,"
            },
            {
                "verse": "Saepius atque alios imo revocabit ab orbe,"
            },
            {
                "verse": "Uxorem praeter, a Styge qui redeant."
            },
            {
                "verse": "Ergo, ne pereat fati gravis ordo, videndum"
            },
            {
                "verse": "Est mihi ne plus vir quam deus inde queat.\""
            },
            {
                "verse": "Haec ait; at Medices, quo nec sapientior alter,"
            },
            {
                "verse": "Noluit ista dari quae vetat ipse deus,"
            },
            {
                "verse": "Deque suo statuit pius ille remittere iure,"
            },
            {
                "verse": "Et quod promissum sit fore velle negat:"
            },
            {
                "verse": "Et vetat, et Morti, superos ne peccet in ipsos,"
            },
            {
                "verse": "Mandat ut officio functa sit illa suo."
            },
            {
                "verse": "Quae licet et magni Medicis mandata teneret,"
            },
            {
                "verse": "Sciret et hunc ipsum velle quod illa cupit,"
            },
            {
                "verse": "Haec tamen Ursinam matrem titubanter adivit,"
            },
            {
                "verse": "Ter prius offenso sustulit atque pede:"
            },
            {
                "verse": "Tanta quidem gravitas, tanta est reverentia sacri"
            },
            {
                "verse": "Numinis in Medicis quod sedet ore viri."
            },
            {
                "verse": "Ergo, ubi quae reliquis florentia membra fuere"
            },
            {
                "verse": "Omnibus et vita digna fuere magis,"
            },
            {
                "verse": "Cernuntur maculis infecta nigrantibus atrae"
            },
            {
                "verse": "Mortis et horribili membra referta situ,"
            },
            {
                "verse": "Omnia quam primum luctu miscentur amaro,"
            },
            {
                "verse": "Complentur querulis atria longa sonis;"
            },
            {
                "verse": "Maestaque tum stabat sparsis a fronte capillis"
            },
            {
                "verse": "Filia quo matri debita iusta ferat."
            },
            {
                "verse": "Quilibet e natis lacrimas fundebat acerbas"
            },
            {
                "verse": "Saepe ferens, \"Quid nos, pignora cara, fugis?"
            },
            {
                "verse": "Heu, quid et ante diem tam nos, tua viscera, parvos"
            },
            {
                "verse": "Deseris? heu, nobis unde iuvamen erit?"
            },
            {
                "verse": "Quae nos complexu, quae nos refovebit et ore?"
            },
            {
                "verse": "Quae sit delicias exhibitura tuas?"
            },
            {
                "verse": "Dicemus patri quid nos, ubi forte redibit,"
            },
            {
                "verse": "Quantaque tunc dabimus verba dolenda nimis?"
            },
            {
                "verse": "Fundemus maesto quas, mater, ab ore querelas,"
            },
            {
                "verse": "Tristitiaeque pater qualia signa dabit,"
            },
            {
                "verse": "Inveniet nusquam cum te, quae sola laborem"
            },
            {
                "verse": "Curarumque fores portus et aura sibi?\""
            },
            {
                "verse": "Rettulit hos natus puerili e pectore questus,"
            },
            {
                "verse": "Ipsa quidem parvo cui pia mater eras:"
            },
            {
                "verse": "At Petrus, egregio cui grandius ore sonandum"
            },
            {
                "verse": "Musa dedit carmen, pulcher Apollo chelyn,"
            },
            {
                "verse": "Cui dedit et Graios vati recludere fontes,"
            },
            {
                "verse": "Cui dedit et Latios posse referre modos,"
            },
            {
                "verse": "Materno miscens laudantia verba dolore"
            },
            {
                "verse": "Non tacito patitur te siluisse pede,"
            },
            {
                "verse": "Sed matri cecinit tot carmina sancta merenti"
            },
            {
                "verse": "Clarici laudes tot dedit atque novas,"
            },
            {
                "verse": "Quot neque Calliopae matri dedit Orpheus ante,"
            },
            {
                "verse": "Quotque patri doctus non dedit ante Linus,"
            },
            {
                "verse": "Ut, tua dum Petri celebrantur carmine nati"
            },
            {
                "verse": "Funera, dumque nigris te rapit ille rogis,"
            },
            {
                "verse": "Laudibus ac dum te Claricem a morte redemit"
            },
            {
                "verse": "Versibus ac nomen duxit in astra tuum,"
            },
            {
                "verse": "Viva quidem Petri videaris munere nati,"
            },
            {
                "verse": "Vivaque divini munere facta viri."
            }
        ],
        [
            {
                "verse": "IN MICHAELEM VERINUMiuvenem clarissimum, multo ante diem vita functum"
            },
            {
                "verse": "Quae, rogo, Pierides, vos inclementia cepit,"
            },
            {
                "verse": "In vestros vester quove recessit amor?"
            },
            {
                "verse": "Sicne parum tegitis quem vos aluistis ut atrae"
            },
            {
                "verse": "Tam cito sit factus praeda petita neci?"
            },
            {
                "verse": "Michael, ecce, iacet, Musis ita factus amicus"
            },
            {
                "verse": "Vitavisse nigros posset ut inde rogos."
            },
            {
                "verse": "Vitavisse vices fati gravioris acerbas"
            },
            {
                "verse": "Deberet meritis tempus in omne suis;"
            },
            {
                "verse": "Evenit at contra: nam qui fore semper in aevum"
            },
            {
                "verse": "Debuit incolumis funere raptus abit,"
            },
            {
                "verse": "Raptus ob invidiam, ne saecula nostra viderent"
            },
            {
                "verse": "Qualem prisca virum vix habuere prius."
            },
            {
                "verse": "Quod si saeva suum servabant fata tenorem"
            },
            {
                "verse": "Semper ut e medio vel meliora ferant,"
            },
            {
                "verse": "Debuit optatam saltem spectare senectam,"
            },
            {
                "verse": "Tam tener iste suum ne cadat ante diem:"
            },
            {
                "verse": "Namque tribus lustris binos vix addidit annos,"
            },
            {
                "verse": "Vix paucos menses livida Parca dabat,"
            },
            {
                "verse": "Cum puer, ah, nimium primo miser excidit aevo,"
            },
            {
                "verse": "Limine de vitae dum rapit atra dies."
            },
            {
                "verse": "Saepe quid aetatem numeras meritumque recenses?"
            },
            {
                "verse": "Irrita quae loqueris Mors inimica facit."
            },
            {
                "verse": "Nil iuvat in sacro quod sis Helicone creatus"
            },
            {
                "verse": "De patre cui citharam pulcher Apollo dedit"
            },
            {
                "verse": "Qua vel adhuc iuvenis teneros bene lusit amores,"
            },
            {
                "verse": "Qua cecinit Galli maxima gesta ducis."
            },
            {
                "verse": "Nil iuvat e Graiis quod plurima fontibus hausta"
            },
            {
                "verse": "Sumpseris et linguas noveris inde duas."
            },
            {
                "verse": "Scire velim tibi quid prosint modo carmina, cunctis"
            },
            {
                "verse": "Digna legi, tenero quae canis ore puer!"
            },
            {
                "verse": "Quod si Musa nequit te defendisse cadentem,"
            },
            {
                "verse": "Cedere quod fato cogitur illa gravi,"
            },
            {
                "verse": "Debuerant sancti penitus defendere mores,"
            },
            {
                "verse": "Debuit imprimis casta pudicitia,"
            },
            {
                "verse": "Quam, Verine, novo sic es veneratus honore,"
            },
            {
                "verse": "Hac ut censueris nunc sine velle mori:"
            },
            {
                "verse": "Namque, puer, suavem mavis deponere vitam"
            },
            {
                "verse": "Quam solvas ea quae iura pudoris erant:"
            },
            {
                "verse": "Nam, medici cuperent cum consuluisse petenti"
            },
            {
                "verse": "Pharmaca quo febri membra levata forent,"
            },
            {
                "verse": "\"Dulcia,\" dixerunt, \"Veneris si vincula norit"
            },
            {
                "verse": "Iste, gravis morbi peste solutus erit.\""
            },
            {
                "verse": "Haec ubi dicta tuas nimis accipis aeger in aures,"
            },
            {
                "verse": "Abnuis et votis stas velut ante piis."
            },
            {
                "verse": "Inde cadis moriens: quis non crudelia damnet"
            },
            {
                "verse": "Astra, vel in superos dicat acerba deos?"
            },
            {
                "verse": "Quo melior, Verinus, eras, quo doctior inter"
            },
            {
                "verse": "Etruscos, quanto castior unus eras,"
            },
            {
                "verse": "Hoc mage debuerant te sustinuisse cadentem"
            },
            {
                "verse": "Caelestes ne sis facta rapina neci,"
            },
            {
                "verse": "Ne quod ab invidia crimen pia turba deorum"
            },
            {
                "verse": "Contrahat, immeritum dum sinit, ecce, rapi,"
            },
            {
                "verse": "Dum patitur quod erat sanctum magis omnibus unum"
            },
            {
                "verse": "Tristibus a fatis in cava busta trahi."
            },
            {
                "verse": "Quid miser implorem? quid opem prodesse putemus"
            },
            {
                "verse": "Humanam, superi si dare posse negant?"
            },
            {
                "verse": "Quid nisi perpetuo luctu miser ora resolvam,"
            },
            {
                "verse": "Nullus ut, heu, lacrimis posset adesse modus,"
            },
            {
                "verse": "Si doctrina tibi, virtus, probitasque, nec ulla"
            },
            {
                "verse": "Prosit ut a fatis tuta sit illa malis?"
            },
            {
                "verse": "Et iam tempus erat, iam lamentabilis hora,"
            },
            {
                "verse": "Michael infelix, qua periturus abis:"
            },
            {
                "verse": "Astiterant Arnus nutrix quascunque sub undis,"
            },
            {
                "verse": "Chaianus quas mons, Ambraque casta tenet;"
            },
            {
                "verse": "Pieris imprimis venit huc simul omnis, et una"
            },
            {
                "verse": "Purpureum roseo qui vehit axe diem;"
            },
            {
                "verse": "Atque ibi consilium capiunt, an saeva moveri"
            },
            {
                "verse": "Fata queant cursu quem tenuere suo,"
            },
            {
                "verse": "Ex quo principium deus et natura dederunt"
            },
            {
                "verse": "Rebus, et incepta est iam nova terra coli;"
            },
            {
                "verse": "Ast ubi tam precibus durissima numina castis"
            },
            {
                "verse": "Perspiciunt nullis flectere posse modis,"
            },
            {
                "verse": "Protinus in lacrimas se profudere dolentes"
            },
            {
                "verse": "Protinus in luctus hinc cecidere novos;"
            },
            {
                "verse": "Sed gravius, Cyrrhae vos quae iuga summa tenetis,"
            },
            {
                "verse": "Omnibus hinc aliis indoluisse ferunt."
            },
            {
                "verse": "E quarum numero, pueri cui cura tuendi"
            },
            {
                "verse": "Est data iam, tristes protulit ore sonos:"
            },
            {
                "verse": "\"Michael, heu quis te casus mihi saevus ademit?"
            },
            {
                "verse": "In te quid tantum Mors scelus ausa ruit?"
            },
            {
                "verse": "In te quid tantum Mors scelus ausa ruit?"
            },
            {
                "verse": "Cum mihi nascentem dederat te turba sororum"
            },
            {
                "verse": "Ut caperem curas ne tibi quid noceat,"
            },
            {
                "verse": "Tutus at incoleres antrum fontesque sacratos"
            },
            {
                "verse": "Unde Maro sitiens saepius ante bibit,"
            },
            {
                "verse": "Eventura tibi certe mala nulla timebam:"
            },
            {
                "verse": "Exstitit at summi spes mihi summa boni."
            },
            {
                "verse": "Quam male decipior! quam me mea cura fefellit!"
            },
            {
                "verse": "Spes mea seu quantum versa timoris habet!"
            },
            {
                "verse": "Non ego crediderim tibi sic mea sacra colenti"
            },
            {
                "verse": "Inferret nigras Parca maligna manus,"
            },
            {
                "verse": "Praesertim cum sis ita nos imitatus et omnes"
            },
            {
                "verse": "Duxeris hinc Musas in tua vota pias,"
            },
            {
                "verse": "Ut iam mortales habitus moribundaque membra"
            },
            {
                "verse": "Exueres, factus par similisque mihi."
            },
            {
                "verse": "Fallor at, heu, nimium votis confisa caducis,"
            },
            {
                "verse": "Dum puto quod fieri fata severa negant,"
            },
            {
                "verse": "Quae pater omnipotens, nutu licet omnia possit,"
            },
            {
                "verse": "Non valet e cursu vertere dura gravi."
            },
            {
                "verse": "Quod tua si ternae truncarunt fila sorores,"
            },
            {
                "verse": "Atque iuvat plenas sic lacerasse colos,"
            },
            {
                "verse": "Si quoque ne fieres tristissima causa fuerunt,"
            },
            {
                "verse": "Ut volui, vates primus in urbe tua,"
            },
            {
                "verse": "Obstarunt si ne potiaris honoribus amplis"
            },
            {
                "verse": "Patria quos iustis fortibus ante dedit,"
            },
            {
                "verse": "Michael, hoc poterunt non impedi<i>sse quod instat,"
            },
            {
                "verse": "Nec poterit famae Parca nocere tuae,"
            },
            {
                "verse": "Laudibus officietque tuis non ipsa vetustas,"
            },
            {
                "verse": "Tempus in aeternum nec revoluta dies."
            },
            {
                "verse": "Plures namque viri qui Phoebo digna loquuntur"
            },
            {
                "verse": "Curabunt nomen tollere in astra tuum:"
            },
            {
                "verse": "Nam qui Parthenopes urbem coluere vetustam"
            },
            {
                "verse": "Te numeris referent tempus in omne bonis."
            },
            {
                "verse": "Te canet Hesperius vates Latiusque poeta,"
            },
            {
                "verse": "Quisquis et in Tusca claruit urbe magis"
            },
            {
                "verse": "Hique dabunt maesto solacia magna parenti,"
            },
            {
                "verse": "Teque nigris rapient quilibet inde rogis;"
            },
            {
                "verse": "Sed tamen ex illis qui plus tibi nominis alti"
            },
            {
                "verse": "Afferet et laudi plus dabit usque tuae,"
            },
            {
                "verse": "Hic est ille novus Medices Laurentius heros,"
            },
            {
                "verse": "Itala quem tellus est venerata patrem,"
            },
            {
                "verse": "Regibus et magnis ducibusque petentibus auctor"
            },
            {
                "verse": "Responsum certus qui dedit atque dabit."
            },
            {
                "verse": "Hunc ego Castalias docui bene semper ad undas"
            },
            {
                "verse": "Carmen Apollinea concinuisse lyra."
            },
            {
                "verse": "Hic te cum sapiens fuerit miratus et ingens,"
            },
            {
                "verse": "Michael, ingenium duxerit esse tuum,"
            },
            {
                "verse": "Noverit atque, foret propria haec si dona fuissent,"
            },
            {
                "verse": "In patriam per te quam cumulandus honor,"
            },
            {
                "verse": "Carmine te sacro dignabitur ille cadentem"
            },
            {
                "verse": "Ferre per Ausonias (Itala regna) domos,"
            },
            {
                "verse": "Cuius ab ore fluunt ita dulcia verba canentis,"
            },
            {
                "verse": "Deque suis numeris gratia tanta venit"
            },
            {
                "verse": "Ut te iam possit magis effecisse beatum"
            },
            {
                "verse": "Dum moreris quam cum vita superstes erit,"
            },
            {
                "verse": "Felicemque magis faciat, dum mortuus umbras"
            },
            {
                "verse": "Cernis et infernos (visa tremenda) lacus,"
            },
            {
                "verse": "Quam si vixisses vitam, mihi crede, refertam"
            },
            {
                "verse": "Omnibus his tibi quae fors cumulata dedit."
            },
            {
                "verse": "Ergo modum lacrimis opus est iam ponere nostris,"
            },
            {
                "verse": "Per Medicen quoniam vivis, amice, magis."
            },
            {
                "verse": "Illius aeternum dum carmina sancta legentur,"
            },
            {
                "verse": "Quae bonus in nomen mox canet ipse tuum,"
            },
            {
                "verse": "Quae bonus in nomen mox canct ipse tuum,"
            },
            {
                "verse": "Vivis item melius, cum iam purgeris ab omni"
            },
            {
                "verse": "Labe tibi corpus quam dedit ante gravem,"
            },
            {
                "verse": "Ut Medicis laus haec in te divina putetur"
            },
            {
                "verse": "Conveniens tanto nunc magis esse tibi,"
            },
            {
                "verse": "Conveniens tanto magis haec videatur habenda"
            },
            {
                "verse": "Esse tibi quanto purior est animus;"
            },
            {
                "verse": "Est divina quidem laus haec, divinus et ille"
            },
            {
                "verse": "Est animus, modo qui purus in astra redit.\""
            },
            {
                "verse": "Haec tibi Musa dedit, dum fundit ab ore querelas,"
            },
            {
                "verse": "Carmina; nos eadem scripsimus, ecce, tibi."
            },
            {
                "verse": "Addimus ista duo tua quae monimenta notabunt"
            },
            {
                "verse": "Et quae sint urna saepe legenda tua:"
            },
            {
                "verse": "\"Michael hic puer est, quem ni mala fata tulissent,"
            },
            {
                "verse": "Tam doctum potuit vel superare patrem.\""
            }
        ],
        [
            {
                "verse": "IN GALEACTIUM, ILLUSTRISSIMUMMEDIOLANENSEM PRINCIPEMad Bonam, uxorem eius illustrissimam"
            },
            {
                "verse": "Parcite, mortales, regnum quicunque tenetis,"
            },
            {
                "verse": "Fortunae miseras non timuisse vices;"
            },
            {
                "verse": "Parcite tam tristis vos fidere flatibus aurae"
            },
            {
                "verse": "Aut bona tam saevae credere vestra deae!"
            },
            {
                "verse": "Fortuna levius nihil est; velocior Euris,"
            },
            {
                "verse": "Nam movet haec celeres semper iniqua rotas;"
            },
            {
                "verse": "Haec eadem citius dicto solet infima summis"
            },
            {
                "verse": "Rebus et haec imis vertere summa solet;"
            },
            {
                "verse": "Haec humiles tollit summa ad fastigia rerum,"
            },
            {
                "verse": "Deprimit haec summos rursus ad ima viros."
            },
            {
                "verse": "Non levius venti spatium per inane feruntur"
            },
            {
                "verse": "Cum Boreas madidis aera purgat aquis,"
            },
            {
                "verse": "Siquando velit illa vices agitare superbas,"
            },
            {
                "verse": "Si velit imperio vertere cuncta gravi,"
            },
            {
                "verse": "Ut, quicunque canit sphaerae velut illa globosae"
            },
            {
                "verse": "Haereat et summo stet super illa pede"
            },
            {
                "verse": "Aut quicunque leves illi quoque tradidit alas"
            },
            {
                "verse": "Ferreque temones dixit utraque manu"
            },
            {
                "verse": "Se quibus aethereas librans moderetur in auras"
            },
            {
                "verse": "Aera dum facili pondere vecta secat,"
            },
            {
                "verse": "Hunc miras habuisse manus mirumque per artem"
            },
            {
                "verse": "Protinus ingenium miraque verba putem,"
            },
            {
                "verse": "Cum queat instabili quicquid levitatis inhaeret"
            },
            {
                "verse": "Fortunae inventis explicuisse suis."
            },
            {
                "verse": "Nec tamen haec, levior cum sit, caret inde feroci"
            },
            {
                "verse": "Crimine, crudelis nec sibi nomen abest:"
            },
            {
                "verse": "Illa viros quotiens iugulum dare saeva coegit,"
            },
            {
                "verse": "Duraque nec meritas vincula ferre manus!"
            },
            {
                "verse": "Illa quidem reges exstinxit vulnere crudo,"
            },
            {
                "verse": "Vertit et imperio regna subacta suo."
            },
            {
                "verse": "Caesaris exstiterat dux haec male fida ruentis"
            },
            {
                "verse": "Impia dum miseros traxit in arma patres."
            },
            {
                "verse": "Illa gravem Priamo suadens ut pugnet in hostem"
            },
            {
                "verse": "Indigno magnum sustulit ense caput."
            },
            {
                "verse": "Quid referam Macedum regem velut acta furore"
            },
            {
                "verse": "Perdendum socio praebuit illa viro?"
            },
            {
                "verse": "An rex Peliacus, manibus praereptus amicis,"
            },
            {
                "verse": "Non subiit mortis fata severa suae?"
            },
            {
                "verse": "Pro, scelus! haec eadem nuper fortuna cadentem"
            },
            {
                "verse": "Vulnere Bebriacum sustulit ecce Ducem"
            },
            {
                "verse": "Tam subito casu nihil ut minus ille timeret"
            },
            {
                "verse": "Florenti mortem quam sibi posse dari."
            },
            {
                "verse": "Sed spes incautum iuvenem miserumque fefellit,"
            },
            {
                "verse": "Fecit et in tuto quaeque timenda loco:"
            },
            {
                "verse": "Nam medio templi, populo faciente coronam"
            },
            {
                "verse": "Dum fierent summo sacra pianda deo,"
            },
            {
                "verse": "(Pro, scelus indignum!) fidam dum fingit ad aurem"
            },
            {
                "verse": "Perfidus ille quidem verba tacenda loqui,"
            },
            {
                "verse": "Ecce, petit dominum sica quam tectus habebat,"
            },
            {
                "verse": "Ut triplici caderet vulnere fossus humi,"
            },
            {
                "verse": "Ut stupidus fieret populus dum regia cernit"
            },
            {
                "verse": "Maestus ab indigna pectora caesa manu."
            },
            {
                "verse": "Nec timuit proceres quibus ille fidelibus esset"
            },
            {
                "verse": "Usus, et ingenio semper et arte bonis;"
            },
            {
                "verse": "Nec metuit populum dum sacra colente magistro"
            },
            {
                "verse": "Antistes manibus continet illa piis;"
            },
            {
                "verse": "Est maiestatem veritus neque principis idem"
            },
            {
                "verse": "Dum parat, heu, sanctis urere thura focis;"
            },
            {
                "verse": "Denique non oculis mortem quam forte videbat"
            },
            {
                "verse": "Horruit, inde dari quam sibi certus erat:"
            },
            {
                "verse": "Sic fortuna virum Furiis agitaverat atris,"
            },
            {
                "verse": "Sic fortuna virum Furiis agitaverat atris,"
            },
            {
                "verse": "Perderet ut tantum diva superba Ducem."
            },
            {
                "verse": "Nec satis est stimulis hunc incendisse furentem,"
            },
            {
                "verse": "Ni coniuratos addat iniqua duos,"
            },
            {
                "verse": "A tergo foderent gladiis qui rursus acutis"
            },
            {
                "verse": "Principis infesta terga secanda manu."
            },
            {
                "verse": "Quis dolor, heu, proceres tenuit dum quisque videbat"
            },
            {
                "verse": "Principis in medio frigida membra solo!"
            },
            {
                "verse": "Heu, quos clamores populus fundebat inanes"
            },
            {
                "verse": "Dum dolor, heu, lacrimas cogit inire graves!"
            },
            {
                "verse": "Hinc stupet, aspectuque haeret defixus, et amens"
            },
            {
                "verse": "Vix ea quae cernit vera fuisse putat,"
            },
            {
                "verse": "Sed licet ipsius facies foret urbis in omnes"
            },
            {
                "verse": "Maesta, nec a lacrimis aforet illa piis,"
            },
            {
                "verse": "Coniugis ista Bonae, dum fundit ab ore querelas,"
            },
            {
                "verse": "Plena dolore magis verba fuere tamen:"
            },
            {
                "verse": "\"Quod mihi te fatum rapit, illustrissime coniunx,"
            },
            {
                "verse": "Invidet aut quae te stella maligna mihi?"
            },
            {
                "verse": "Te duce quae fueram felix modo dicta per orbem,"
            },
            {
                "verse": "Protinus infelix te sine facta queror."
            },
            {
                "verse": "Quid me Gallorum quod sim de sanguine regum"
            },
            {
                "verse": "Orta iuvat? sine te nam iuvat inde nihil."
            },
            {
                "verse": "Heu, quis non clamet, quis non crudelia dicat"
            },
            {
                "verse": "Astra, quit aut tantis temperet a lacrimis,"
            },
            {
                "verse": "Cum domini videat frigentia membra perempti"
            },
            {
                "verse": "Atque datum nigris corpus inane rogis?"
            },
            {
                "verse": "Quis ferat, heu, si vulneribus, fera Parca, supremum"
            },
            {
                "verse": "Es modo tam crudis ausa necare Ducem?"
            },
            {
                "verse": "Quid fieri non posse putem, si maximus, heu, qui"
            },
            {
                "verse": "Nunc erat effuso sanguine tingat humum?"
            },
            {
                "verse": "Nec fuit indignum vos, impia fata, nefandis"
            },
            {
                "verse": "Coniugis ora pii sic temerasse modis?"
            },
            {
                "verse": "O, tantum spatiique datum mihi forte fuisset"
            },
            {
                "verse": "Fortunae ut possem vulnera saeva pati!"
            },
            {
                "verse": "At mihi tam subitus casus, tam tristis et atrox,"
            },
            {
                "verse": "Te rapit ut prope sim nescia facta mei."
            },
            {
                "verse": "Dum stupeo, vereor subitis ne exterrita monstris"
            },
            {
                "verse": "Ut Niobe fiam nunc ego dura silex."
            },
            {
                "verse": "Inter spemque metum dubito seu vivere credam"
            },
            {
                "verse": "Te modo, seu fato succubuisse gravi."
            },
            {
                "verse": "Vix oculis possum suadere miserrima nostris"
            },
            {
                "verse": "Tam cito te, Princeps, ut cecidisse putent,"
            },
            {
                "verse": "Cum modo conspicerent te, quo florentior alter"
            },
            {
                "verse": "Non fuit, in tantis regna tenere bonis."
            },
            {
                "verse": "Non ego fortunam muto neque tristia fata,"
            },
            {
                "verse": "Terminus is vitae si tibi dandus erat;"
            },
            {
                "verse": "Te vis ne raperet volui, sed febris inhaerens"
            },
            {
                "verse": "Inque novem saltem continuata dies,"
            },
            {
                "verse": "Dum me tale meum docuisset ferre dolorem"
            },
            {
                "verse": "Tempus et ut nossem tristia quaeque pati."
            },
            {
                "verse": "At modo tam subitusque furor te sustulit aut nex"
            },
            {
                "verse": "Tam cita ne possim consuluisse mihi."
            },
            {
                "verse": "Quid tot nunc equitum turmae peditesque cadentem,"
            },
            {
                "verse": "Hei mihi, te, coniunx tam mihi culte, iuvant?"
            },
            {
                "verse": "Quid tibi nunc prosunt, Princeps, tot regna, tot urbes,"
            },
            {
                "verse": "Gallia quodque ingens paruit ante tibi?"
            },
            {
                "verse": "Quid tibi quod pater ante fuit Franciscus in armis"
            },
            {
                "verse": "Sfortia vel bellis tam bonus ille novis"
            },
            {
                "verse": "Ut neque dum pugnasque ciet, dum castra suburget,"
            },
            {
                "verse": "Dumque gravi fortes conserit hoste manus,"
            },
            {
                "verse": "Pugnando caderet victusque miserque subiret"
            },
            {
                "verse": "Supplicis externas more subactus opes,"
            },
            {
                "verse": "Invictus quoniam tulit e certamine palmas"
            },
            {
                "verse": "Semper et hostili caede cruentus erat?"
            },
            {
                "verse": "Hunc adeo, Fortuna, patrem timuisse supremum"
            },
            {
                "verse": "Debueras, manibus saepe repulsa suis,"
            },
            {
                "verse": "Ut neque sic magnum scelerato vulnere natum"
            },
            {
                "verse": "Perdere tam iuvenem saevior ausa fores."
            },
            {
                "verse": "Quid memorem Cosmum Medicen Cosmique nepotes,"
            },
            {
                "verse": "Vir quibus ingenti iunctus amore fuit?"
            },
            {
                "verse": "Hic ita cum Tuscis esset sapientior unus,"
            },
            {
                "verse": "Dum Medica patrias temperat arte domos,"
            },
            {
                "verse": "Ut, dea, te victam penitus superasse feratur"
            },
            {
                "verse": "Inque tuas Medices vincla tulisse manus,"
            },
            {
                "verse": "Hunc ita debebas cunctos venerarier annos,"
            },
            {
                "verse": "Vir meus ut socio cultus honore foret."
            },
            {
                "verse": "At nihil est tutum fatis: fortuna tenorem"
            },
            {
                "verse": "Acriter, heu, sequitur semper acerba suum."
            },
            {
                "verse": "Sed tamen usque tuis manibus licet omnia vertas"
            },
            {
                "verse": "Sintque vel arbitrio quaeque ruenda tuo"
            },
            {
                "verse": "(Pro, scelus!) ac tanto privaveris inde marito"
            },
            {
                "verse": "Me modo dum sanctos, heu, colit ille deos,"
            },
            {
                "verse": "Non facies ut fama viri, Fors diva, perempti"
            },
            {
                "verse": "In tantis pereat, diva superba, malis:"
            },
            {
                "verse": "Nam, dum Bebriacis populis, sanctissime coniunx,"
            },
            {
                "verse": "Civibus atque meis iura petita dabo,"
            },
            {
                "verse": "Te duce cuncta geram: tua nam mihi semper imago"
            },
            {
                "verse": "Ante oculos stabit rite colenda meos."
            },
            {
                "verse": "Hanc ego dum vivam semper venerabor, ut ante,"
            },
            {
                "verse": "Candidior mecum dum tibi vita fuit,"
            },
            {
                "verse": "Ut, quamvis aliis fors invidiosa cadentem"
            },
            {
                "verse": "Te tulerit, tanti causa maligna mali,"
            },
            {
                "verse": "Mortuus aut reliquis modo sis, clarissime coniunx,"
            },
            {
                "verse": "Et tua sint nigro iam data busta rogo,"
            },
            {
                "verse": "Tu Galeaze, tamen, cultus velut ante solebas"
            },
            {
                "verse": "Semper honore pio, tu mihi vivus eris.\""
            }
        ],
        [
            {
                "verse": "Alphonsina Petro Medici"
            },
            {
                "verse": "Alphonsina dari petit hanc sibi, Petre, salutem,"
            },
            {
                "verse": "Quam, nisi tu venias, nemo dedisse queat."
            },
            {
                "verse": "Cum tibi iuncta fui, nostras pervenit ad aures"
            },
            {
                "verse": "Rumor ut optares visere qualis eram,"
            },
            {
                "verse": "Utque meo cuperes circum dare bracchia collo,"
            },
            {
                "verse": "Accipere ut cuperes oscula, ut apta dare."
            },
            {
                "verse": "Nunc visam refugis, coniunx, visamque recusas!"
            },
            {
                "verse": "Cur, nisi quod videor te tibi digna parum?"
            },
            {
                "verse": "Certe, ubi vidisti, me sic laudare solebas"
            },
            {
                "verse": "Iurares ut me pulchrius esse nihil;"
            },
            {
                "verse": "Lumina laudabas nitido certantia Phoebo"
            },
            {
                "verse": "Atque oculos natos in tua vota meos;"
            },
            {
                "verse": "Laudabas niveasque genas faciemque decoram"
            },
            {
                "verse": "Labraque purpureis aequiperanda rosis,"
            },
            {
                "verse": "Collaque dicebas humeris exstantia nostris"
            },
            {
                "verse": "Pectoraque intacta candidiora nive;"
            },
            {
                "verse": "Laudabas dentes etiam miratus eburnos"
            },
            {
                "verse": "Utque pari constent ordine utrimque pares."
            },
            {
                "verse": "Quin, mea visa manus quam sit tibi pulchra referrem"
            },
            {
                "verse": "Ni verear laudes ponere inepta meas."
            },
            {
                "verse": "O, quotiens longas noctes remoratus es in me"
            },
            {
                "verse": "Spectanda et longos iam, vir amate, dies!"
            },
            {
                "verse": "Ah, quotiens somno<s> stellae suasere cadentes"
            },
            {
                "verse": "Atque graves oculos repserat alta quies!"
            },
            {
                "verse": "In roseis quotiens surgebat lutea bigis"
            },
            {
                "verse": "Aurora ut superos expetat axe polos!"
            },
            {
                "verse": "Cum vigil usque meas pergis dimittere in aures"
            },
            {
                "verse": "Verba quibus faceres mitia corda feris,"
            },
            {
                "verse": "Verba quibus miseram me tunc ita reddis amantem,"
            },
            {
                "verse": "Nulla sit ut morbi iam medicina mei!"
            },
            {
                "verse": "Haec dum continuas, cum iam gravioribus alis"
            },
            {
                "verse": "Adveniens peteret lumina fessa sopor,"
            },
            {
                "verse": "A me non suaves poterant te vellere amici,"
            },
            {
                "verse": "Non soror, atque tibi tam veneranda parens,"
            },
            {
                "verse": "Non citius princeps, in te licet omnia possit,"
            },
            {
                "verse": "Compulit optatos deseruisse sinus."
            },
            {
                "verse": "Pontificis summi necnon haud mollia iussa,"
            },
            {
                "verse": "Cum grave quid voluit forte referre tibi,"
            },
            {
                "verse": "Aspectu nequeunt quoquam divellere nostro,"
            },
            {
                "verse": "Coniuge neve sinunt te procul ire tua."
            },
            {
                "verse": "Haec ita cum faceres aut cum dicentis ab ore"
            },
            {
                "verse": "Talibus audirem verba relata sonis,"
            },
            {
                "verse": "Constantem in nostro te rebar amore futurum,"
            },
            {
                "verse": "Te mihi perpetuum rebar adesse virum,"
            },
            {
                "verse": "Posse nec inde tibi quicquam cecidisse putabam"
            },
            {
                "verse": "Tam grave quo fierem destituenda tibi,"
            },
            {
                "verse": "Non tibi si pretium vel Persica regna darentur,"
            },
            {
                "verse": "Miscenda Etruscis Persica regna tuis,"
            },
            {
                "verse": "Non tibi si quae nunc Florentia mater habetur"
            },
            {
                "verse": "Te vocet imperio crescat ut illa tuo:"
            },
            {
                "verse": "Nam fore dicebas Tiberina ut flumina fontem"
            },
            {
                "verse": "Ante petant, ego quam sim tibi facta levis!"
            },
            {
                "verse": "Nunc ubi sancta fides, qua linquere posse negabas"
            },
            {
                "verse": "Me, tibi si Darii conduplicentur opes?"
            },
            {
                "verse": "Dicere quin memini, si quis te causas Etruscas"
            },
            {
                "verse": "Cogeret invitum forte redire domos:"
            },
            {
                "verse": "\"Coniuge non horam possem spirare relicta;"
            },
            {
                "verse": "Hac sine nec vitae consuluisse queam!\""
            },
            {
                "verse": "Tu tamen hinc abiens miseram me linquis amantem"
            },
            {
                "verse": "Tam cito ne possim tam grave ferre iugum,"
            },
            {
                "verse": "Tam cito ne mediter quae sit medicina furori"
            },
            {
                "verse": "Danda meo nec quae pharmaca danda putem."
            },
            {
                "verse": "Nec tenet Ursino quod sim de sanguine creta,"
            },
            {
                "verse": "Unde tot egregii prosiluere duces;"
            },
            {
                "verse": "Nec tenet aut regum quod sum nutrita sub aula"
            },
            {
                "verse": "Auspiciis quorum stat pia Parthenope."
            },
            {
                "verse": "O, saltem spatii tantum mihi, Petre, dedisses"
            },
            {
                "verse": "Ne mihi discessus tam gravis iste foret,"
            },
            {
                "verse": "Discere quo possem, quod non tamen esse futurum"
            },
            {
                "verse": "Credideram, sine te tempora dura pati,"
            },
            {
                "verse": "Nam - grave praeceptum - si grandis epistula venit"
            },
            {
                "verse": "De patre, qui Tuscas temperat arte domos,"
            },
            {
                "verse": "Ut statuas rediens patrias invisere sedes"
            },
            {
                "verse": "Utque velis Medicos iam repetisse Lares,"
            },
            {
                "verse": "Consilium laudo, quoniam parere necesse est"
            },
            {
                "verse": "Non homines tantum cui placuisse velint"
            },
            {
                "verse": "Sed cui iam toto quae splendent sidera caelo,"
            },
            {
                "verse": "Sed cui iam tellus paret et unda maris."
            },
            {
                "verse": "Hinc tamen optassem tunc, Petre, modestius isses:"
            },
            {
                "verse": "Dixisses subitae quae tibi causa fugae;"
            },
            {
                "verse": "Nam, fatale fuit si te procul ire relicta"
            },
            {
                "verse": "Coniuge, si fatis numina fixa manent,"
            },
            {
                "verse": "Duxisses tecum me; spem, velut ante, dedisti:"
            },
            {
                "verse": "Hoc mihi quam volui rite tulisset opem."
            },
            {
                "verse": "Hoc potuit tanto solacia ferre dolori"
            },
            {
                "verse": "Atque modum lacrimis imposuisse meis"
            },
            {
                "verse": "In quibus, heu, versor: nil me iuvat aula parentum"
            },
            {
                "verse": "Ampla nec Ursini nominis alta domus;"
            },
            {
                "verse": "Solantur non me Latiae - pia turba - puellae,"
            },
            {
                "verse": "Nec mea solatur, maxima cura, parens,"
            },
            {
                "verse": "Neve Maria bonis solatur regia verbis"
            },
            {
                "verse": "Haec te discipulum quae vocat usque suum"
            },
            {
                "verse": "Et tibi quae fuerat, dum me petis, ante magistra"
            },
            {
                "verse": "Sis ut in uxorem ne rudis inde tuam;"
            },
            {
                "verse": "Patria nec, quamquam rerum caput exstitit olim"
            },
            {
                "verse": "Orbis et imperiis illa potita fuit,"
            },
            {
                "verse": "Non tamen ipsa queat nostrum lenire dolorem"
            },
            {
                "verse": "Te propter capio quem, vir amate, gravem:"
            },
            {
                "verse": "Nam, licet admonitus cuncti meditemur honestos,"
            },
            {
                "verse": "Nil tamen effectus verba monentis habent."
            },
            {
                "verse": "Omnibus his, coniunx, potes esse salubrior unus;"
            },
            {
                "verse": "Vocibus his reliquis vox tua plura feret,"
            },
            {
                "verse": "Omnibus aspectusque tuus mihi gratior unus:"
            },
            {
                "verse": "Tu mihi cunctorum pondus et instar eris."
            },
            {
                "verse": "Ergo redire velis, Medices, ita, Petre, rogamus"
            },
            {
                "verse": "Ut magis ex animo nil petiisse queam:"
            },
            {
                "verse": "Nam me laetitiae statues, vir amate, priori;"
            },
            {
                "verse": "Corde meo cedet qui fuit ante metus."
            },
            {
                "verse": "Nam tuus adventus sic quae mihi maesta fuere"
            },
            {
                "verse": "In nova convertet gaudia, crede mihi,"
            },
            {
                "verse": "Ut magis aspicias homines mihi rursus ovantes"
            },
            {
                "verse": "Quam maesti fuerint dum mihi lentus abes:"
            },
            {
                "verse": "Tristia nam veluti te discendente fuerunt"
            },
            {
                "verse": "Omnia, de lacrimis tristia facta meis,"
            },
            {
                "verse": "Mutabunt faciem te sic redeunte priorem"
            },
            {
                "verse": "Ut tibi laetitiae maxima signa ferant,"
            },
            {
                "verse": "Non aliter quam cum maternam invisit Apollo"
            },
            {
                "verse": "Delon et arva suo numine laeta facit."
            },
            {
                "verse": "Ut sine te Latiam squalebant cuncta per urbem,"
            },
            {
                "verse": "Omnis ager veluti te sine maestus erat,"
            },
            {
                "verse": "Sic, tu Romanos repetes ubi, Petre, Quirites"
            },
            {
                "verse": "Inque meos referes te, vir amate, sinus,"
            },
            {
                "verse": "Depictae variis ridebunt floribus herbae,"
            },
            {
                "verse": "Terraque abundantes fundet in arva fruges,"
            },
            {
                "verse": "Arboribusque comae quae iam cecidere virebunt,"
            },
            {
                "verse": "Cumque nova proprius fronde redibit honor;"
            },
            {
                "verse": "Flumina quae fuerant graviori exhausta dolore"
            },
            {
                "verse": "Decurrent undis turgidiora novis."
            },
            {
                "verse": "In viridi quae iam latuerunt Tibridis alveo"
            },
            {
                "verse": "Advenient Nymphae, turba iocosa, tibi,"
            },
            {
                "verse": "Quaelibet ac placidos extollet in aera saltus,"
            },
            {
                "verse": "Laetior adventu reddita, Petre, tuo."
            },
            {
                "verse": "Obvius adveniet Romanae conditor urbis"
            },
            {
                "verse": "Te patribus similem cernat ut esse suis,"
            },
            {
                "verse": "Cernat ut esse tibi duo quae Romanus habebat,"
            },
            {
                "verse": "Fortior ut reliquis, doctior utque foret,"
            },
            {
                "verse": "Ut quae gessisset patriis robustus in armis"
            },
            {
                "verse": "Scriberet ingenio facta notanda gravi."
            },
            {
                "verse": "Hinc aderunt Graiaeque tibi Latiaeque Camenae,"
            },
            {
                "verse": "Illud idem ut sis quod Caesar et ante fuit,"
            },
            {
                "verse": "Cum spes et ratio studiorum in Caesare tantum"
            },
            {
                "verse": "Sic fuit ut Musis portus et aura foret."
            },
            {
                "verse": "Quin ego, quae tristis te sic cedente fuissem"
            },
            {
                "verse": "Esset ut in Latia tristius urbe nihil,"
            },
            {
                "verse": "Omnibus efficiar tanto tibi laetior una,"
            },
            {
                "verse": "Omnibus exsistam blandior una tibi,"
            },
            {
                "verse": "Omnibus et reliquis quanto mihi carior unus,"
            },
            {
                "verse": "Omnibus atque magis semper amatus eris."
            }
        ],
        [
            {
                "verse": "ad eruditissimum Petrum Medicen Laurentii filium"
            },
            {
                "verse": "Carmina, quod, Medices, nimium puer ipse fuisses,"
            },
            {
                "verse": "Cum minus exstiterint cognita nostra tibi,"
            },
            {
                "verse": "Tunc ubi Iuliani patrui narravimus olim"
            },
            {
                "verse": "Quanta fuit virtus, robora quanta tui,"
            },
            {
                "verse": "Hastatorum equitum quo tempore venit in agmen"
            },
            {
                "verse": "Usque adeo fortis, victor ut inde foret,"
            },
            {
                "verse": "Ut foret, utque Italas repleret nomine gentes"
            },
            {
                "verse": "Quod parit, in pugnas dum ruit ille graves"
            },
            {
                "verse": "Dumque domum Medicam celebrem tot honoribus amplis"
            },
            {
                "verse": "Strenuus astriferos tollit ad usque polos,"
            },
            {
                "verse": "Iam pridem Latio quae sunt mihi condita versu,"
            },
            {
                "verse": "Iudicio mitto nunc moderanda tuo,"
            },
            {
                "verse": "Tu modo, cum doctos non tam superare Latinos"
            },
            {
                "verse": "Vincere sed Graios det tibi Musa volens,"
            },
            {
                "verse": "Aspicias utrum quae scripsimus ante videntur"
            },
            {
                "verse": "Digna legi numeris edita sintque bonis:"
            },
            {
                "verse": "Legeris ut, Medices, cum maxima facta tuorum"
            },
            {
                "verse": "Illa quidem nostris, Petre, notata modis,"
            },
            {
                "verse": "Hinc sumpsisse queas exempla domestica rebus"
            },
            {
                "verse": "Abs te posse geri quas pia fata dabunt,"
            },
            {
                "verse": "Atque ea quae facies possis memorare canendo"
            },
            {
                "verse": "Inde prior vates factus in urbe tua,"
            },
            {
                "verse": "Iulius ut Caesar quae fecit et illa notavit,"
            },
            {
                "verse": "Ut quae pugnasset scriberet una manus,"
            },
            {
                "verse": "Gloria nulla quod hac maior videatur habenda"
            },
            {
                "verse": "Quam peperere simul robur et ingenium."
            }
        ],
        []
    ]
}