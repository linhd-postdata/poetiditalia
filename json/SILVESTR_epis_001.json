{
    "author": "Domenico Silvestri",
    "title": "epistolae",
    "url": "http://www.poetiditalia.it/texts/SILVESTR|epis|001",
    "text": [
        [
            {
                "verse": "Cum mea se liquidis oculis Fortuna videndam"
            },
            {
                "verse": "Prebet et adversum lumina flecto locum"
            },
            {
                "verse": "(Nam quotiens promissa michi Sors prospera profert"
            },
            {
                "verse": "Pollicitis totiens excidit ipsa suis)"
            },
            {
                "verse": "Sepe ego captare solitis meliora putavi."
            },
            {
                "verse": "Sepe est frustrata spes mea; sepe ruit."
            },
            {
                "verse": "Quod Sors de se quodque alii de Sorte locuntur,"
            },
            {
                "verse": "Credideram, ut sponsum solveret illa suum"
            },
            {
                "verse": "Utque foret ceca, quisquam quia noverat orbam"
            },
            {
                "verse": "Luminibus. cinctam mille set esse puto."
            },
            {
                "verse": "Hanc quotiens capere quaquam de parte volebam"
            },
            {
                "verse": "In cunctis totiens partibus Argus erat."
            },
            {
                "verse": "Si, Fortuna, fores usu privata videndi,"
            },
            {
                "verse": "Ut perhibent, aliquo deciperere loco."
            },
            {
                "verse": "Sunt oculi set mille tibi quibus omne nephandum"
            },
            {
                "verse": "Tu spectas facinus, et scelus omne facis."
            },
            {
                "verse": "Heu scelerata quam diceris impia motu"
            },
            {
                "verse": "Ducere tu non es tangere digna rotam."
            },
            {
                "verse": "Sed celeri potius Ysionis ipsa ligeris"
            },
            {
                "verse": "Inque sui subeas detineasque vices;"
            },
            {
                "verse": "Utque feras penas que vexant Bellides, undis"
            },
            {
                "verse": "Semper in exaustis precipiteris aquis;"
            },
            {
                "verse": "Utque tuum iecur a rostro poscatur adunco"
            },
            {
                "verse": "Tantaleamque famem sustineasque sitim;"
            },
            {
                "verse": "Sisiphe, tu poteris iam iam dare membra quieti,"
            },
            {
                "verse": "Si sibi quod meruit munus habere datur"
            },
            {
                "verse": "Denique; cumque suis furiis exerceat omnis"
            },
            {
                "verse": "Ortus eam! meruit. seque suosque focos"
            },
            {
                "verse": "Fervet agens calamus, infandi et plura dolores"
            },
            {
                "verse": "Scribere me cogant; sic set arare nocet."
            },
            {
                "verse": "Prestat enim tales animo sedare furores"
            },
            {
                "verse": "Et que non possit talia nolle loqui."
            },
            {
                "verse": "Quod michi difficile est ideoque ad vestra recurro"
            },
            {
                "verse": "Consilia ut citius transeat iste dolor."
            }
        ],
        [
            {
                "verse": "Hei michi quod iuvenem, cuius solertia magnum"
            },
            {
                "verse": "Virtutis spondebat opus, Mors invida nobis"
            },
            {
                "verse": "Abstulit ante diem. qui Mortem nominat equam"
            },
            {
                "verse": "Decipitur. quot enim meritos sua tela relinquunt?"
            },
            {
                "verse": "Quot miseros adversa fugit se sponte vocantes?"
            },
            {
                "verse": "Quotque graves morbis variis post terga relinquit"
            },
            {
                "verse": "Esset vita quibus? quot quos maturior etas"
            },
            {
                "verse": "Duxit ad extremum senium, quos vivere tedet,"
            },
            {
                "verse": "Preterit illesos? igitur sua iusta potestas?"
            },
            {
                "verse": "Mors equam te seva vocem? tibi nomen inique"
            },
            {
                "verse": "Attribuam potius, que sic partiris in omnes"
            },
            {
                "verse": "Iniustis tua iura modis. hec equa potestas?"
            },
            {
                "verse": "Te dignum ut fugias demumque precantis erumpnas"
            },
            {
                "verse": "Non adimas, cum posse datur, teque ipsa sequaris,"
            },
            {
                "verse": "Non meritum quem vita iuvat, cui floret et etas."
            },
            {
                "verse": "Quid simplex puer iste mali commiserat umquam"
            },
            {
                "verse": "Vel tibi vel cuiquam? nondum lanugine malas"
            },
            {
                "verse": "Texerat, et celeri pede te fugiebat iniquam."
            },
            {
                "verse": "Tu tamen insequeris seva cum falce virentem"
            },
            {
                "verse": "Hunc puerum. quid agis? sistas cursumque refrenes"
            },
            {
                "verse": "Et falcem conspecte tuam. pete sponte vocantes."
            },
            {
                "verse": "Nonne vides ut in speculo se reddit ymago?"
            },
            {
                "verse": "Indole sic huius virtutis redditur instar,"
            },
            {
                "verse": "Nescio quid magnum presagiat. aspice frontem"
            },
            {
                "verse": "Aspectumque suum quantumque pudoris in ore"
            },
            {
                "verse": "Et decoris niteat. oculos duo sidera cerne"
            },
            {
                "verse": "Quam placidos, totamque suam circumspice formam."
            },
            {
                "verse": "Parce precor, plenaque colo sine stamina Parce"
            },
            {
                "verse": "Longa trahant, et quod spondet deducat in actum."
            },
            {
                "verse": "Sed tamen incassum loquor heu quia falce cruenta"
            },
            {
                "verse": "Heu nimis ista furens a corpore traxit acerbo"
            },
            {
                "verse": "Dulcem animam, liquidumque vecta per aera celo"
            },
            {
                "verse": "Conditur, et felix fruitur celestibus oris."
            },
            {
                "verse": "Quem sequitur mater. redientibus ambo locati"
            },
            {
                "verse": "Sideribus liquere patrem, liquere maritum"
            },
            {
                "verse": "In lacrimis mestum felix dum sorte putabat"
            },
            {
                "verse": "Prosperiore frui. sic hic Deus omnia summus"
            },
            {
                "verse": "Esse caduca docet et non durabile quicquam."
            },
            {
                "verse": "Tristia sic letis variat Fortuna per orbem."
            },
            {
                "verse": "Nil sibi credendum: levis est. infida fugaxque"
            },
            {
                "verse": "Mel tibi permictit; tribuet letale venenum"
            },
            {
                "verse": "Inscia mens, hominum rerumque ignara. quot instat"
            },
            {
                "verse": "Insidiis Mors ipsa suis? quot terret et angit"
            },
            {
                "verse": "Heu Fortuna minis? laqueos quot tendit et hamos?"
            },
            {
                "verse": "Nil tutum solidumque homini. domus ymbribus alta"
            },
            {
                "verse": "Et ventis percussa labat. magis apta ruine"
            },
            {
                "verse": "Est igitur; vitare modus sua spicula solus."
            },
            {
                "verse": "Antiquo Fortuna vices regat ordine rerum"
            },
            {
                "verse": "Tu tamen invictus animo vultuque sereno"
            },
            {
                "verse": "Tempne suos mores et te regat inclita virtus."
            }
        ],
        [
            {
                "verse": "Cum longum metiris iter, discrimina vite"
            },
            {
                "verse": "Et varios expertus aque terreque timores,"
            },
            {
                "verse": "Sepe quidem pluvias cum grandine passus et alti"
            },
            {
                "verse": "Montis iter, cenum, glacies te sepe palusque"
            },
            {
                "verse": "Impediunt. te sepe calor sudorque fatigat"
            },
            {
                "verse": "Pulvere concretus; teque expavisse venene"
            },
            {
                "verse": "Sibila serpentis reor, et timuisse latronum"
            },
            {
                "verse": "Insidias fessum loca per deserta vagantem."
            },
            {
                "verse": "Nec tibi non nocuit magis omnibus usque timenda"
            },
            {
                "verse": "Ventorum rabies Neptuni et numinis ira."
            },
            {
                "verse": "Hos casus via longa graves, sed rabida nobis"
            },
            {
                "verse": "Heu clades graviora dedit; graviora loquenda"
            },
            {
                "verse": "Si valeam, Landolfe, tibi, singultibus ora"
            },
            {
                "verse": "Sed lacrime impediunt. meminisse perhorret anhela"
            },
            {
                "verse": "Mens animusque michi; calamum tremor occupat ipsum,"
            },
            {
                "verse": "Sed tamen enitar. actis iam pulcra Kalendis,"
            },
            {
                "verse": "Maya, tuis, quibus Olenie pluviale resurgit"
            },
            {
                "verse": "Sidus Amaltee, extremis in finibus urbis"
            },
            {
                "verse": "Incipit hic morbus labi per corpora plebis"
            },
            {
                "verse": "Fortius et vulgus putrido corrumpere tabo."
            },
            {
                "verse": "At mox sese subrepsit per menbra virorum"
            },
            {
                "verse": "Primatum, passimque lues complectitur urbem"
            },
            {
                "verse": "Letifera. heu pietas! lacrimas quis ferreus ortas"
            },
            {
                "verse": "Abstineat memoret dum tristia funera fando?"
            },
            {
                "verse": "Hoc morbi genus species ac labis ymago:"
            },
            {
                "verse": "Mucidus in primis tumor inguine surgit et ardens"
            },
            {
                "verse": "Insequitur febris. febrem quandoque secutus"
            },
            {
                "verse": "Turgor anhelantem. tumeant ascella vel ignem"
            },
            {
                "verse": "Quemque sopor sequitur altoque gravata sopore"
            },
            {
                "verse": "Lumina vix tollit eger, binisque diebus"
            },
            {
                "verse": "Volvitur in sompnum; tandem experectus aduri"
            },
            {
                "verse": "Viscera se sentit cecisque ardere medullas"
            },
            {
                "verse": "Ignibus internis nec habet sua menbra vel artus"
            },
            {
                "verse": "Ulla quies, sed ea nunc huc nunc iactat et illuc."
            },
            {
                "verse": "Inde venenose veniunt per brachia bulle"
            },
            {
                "verse": "Perque humeros, per crura virum, per colla, per ora,"
            },
            {
                "verse": "Perque manus. Quid opus verbis? non corporis ulla"
            },
            {
                "verse": "Pars sine labe manet. frustraque iuvamina multi"
            },
            {
                "verse": "Multa petunt atque a medicis heu vana requirunt"
            },
            {
                "verse": "Auxilia. hic ventrem exonerare laborat aquosum;"
            },
            {
                "verse": "Hic caput et stomacum cerebrumque humoribus udum;"
            },
            {
                "verse": "Hic medicus capitis, hic gucturis, ille lacerti."
            },
            {
                "verse": "Ille pedum fibras, manuum flebectomat alter."
            },
            {
                "verse": "Hic \"curare febrem specto urinale dieta,\""
            },
            {
                "verse": "Imperitat; tetrum medicata calce tumorem"
            },
            {
                "verse": "Exquoquit hic; alius pilo cesurus acuto."
            },
            {
                "verse": "Alter et orrenti ferrum ceromate mollit"
            },
            {
                "verse": "Pictuitam, postema et disserat alter acerbum"
            },
            {
                "verse": "Turgidolum. renuens glandoso caustica morbo"
            },
            {
                "verse": "Nectare vult; alius salientes ordine nullo"
            },
            {
                "verse": "Egroti venas palmisque extrema fricari."
            },
            {
                "verse": "Sed tamen incassum, genus o mortale, laboras;"
            },
            {
                "verse": "Est etenim prefixa dies; rata fata virorum."
            },
            {
                "verse": "Cuique manent sua; non hominum medicina nec artes"
            },
            {
                "verse": "Ecternam Superum poterunt infringere legem."
            },
            {
                "verse": "Innumeri de febre cadunt, et pustula multos"
            },
            {
                "verse": "Et multos postema necant, atque inguine ceso"
            },
            {
                "verse": "Innumeros medici tacitas misere sub umbras;"
            },
            {
                "verse": "Corpora multa virum per limina templa domosque"
            },
            {
                "verse": "Perque vias misere indefleta iacere videres."
            },
            {
                "verse": "Cum genitis matrem, paulo quos fleverat ante"
            },
            {
                "verse": "(Hoc oculi videre mei) una ad templa feretro"
            },
            {
                "verse": "Portari; gelidoque sinu amplexante gemellos"
            },
            {
                "verse": "Heu genitrice, simul tres una condere urna."
            },
            {
                "verse": "Ah quotiens vitam traheret dum natus anhelam"
            },
            {
                "verse": "Exigua sub spe se iuxta fundere patrem"
            },
            {
                "verse": "Tristem animam vidit; moriens pater ipse notavit"
            },
            {
                "verse": "Heu quotiens morientem; et frustra sepe petentem"
            },
            {
                "verse": "Sensit opem genitum; et quotiens prestare parabat"
            },
            {
                "verse": "Auxilium nato, totiens tabentia lecto"
            },
            {
                "verse": "Menbra labant miseri. que mens animusque patri tunc"
            },
            {
                "verse": "Esse putas? nati gravius dubitatur. en ipse"
            },
            {
                "verse": "Morte sua doleat! sed erat qui ponere mortem"
            },
            {
                "verse": "Cunctorum velit ante suam. fugit iste parentem"
            },
            {
                "verse": "Et genitum fugit iste parens. fugere sororem"
            },
            {
                "verse": "Fratres. illa soror fratres; patruique nepotes;"
            },
            {
                "verse": "Uxores liquere viri; liquere maritos"
            },
            {
                "verse": "Uxores. sed causa fuge si forte requiras"
            },
            {
                "verse": "Que fuerit, non parva quidem, namque alitus oris"
            },
            {
                "verse": "Egrorum temerare viros et odoribus aer"
            },
            {
                "verse": "Corrumpi sanieque aspergere corpora tetra,"
            },
            {
                "verse": "Corpore sepe valens paulo valiturus ab egro"
            },
            {
                "verse": "Heu rediens partesque premens sibi corporis omnes"
            },
            {
                "verse": "Febribus an caleat, tumeat vel ala vel inguen,"
            },
            {
                "verse": "Iam calet, et trinis nec pluribus ipse diebus"
            },
            {
                "verse": "Febre fatigatus angina gucturis atra"
            },
            {
                "verse": "Oppetit infelix. alium tumor inguinis angit;"
            },
            {
                "verse": "Hinc tumor ascelle, quid enim tibi singula narrem?"
            },
            {
                "verse": "Qualibet usque die sanie tot putre cadebant"
            },
            {
                "verse": "Ut non sufficiat dare corpora feda sepulcris"
            },
            {
                "verse": "Ipsa dies. sed nocte damus que luce supersunt."
            },
            {
                "verse": "Adde quod in medio miserarum turbine rerum"
            },
            {
                "verse": "Gens inimica premit nostros per rura colonos"
            },
            {
                "verse": "Et nostras conburit opes vulcanus. ubique"
            },
            {
                "verse": "Questus, ubique dolor et maxima pestis ymago."
            },
            {
                "verse": "Quo tu cumque pedes moveas ululantia senses"
            },
            {
                "verse": "Ora patrum matrumque simul fratrumque nurumque."
            },
            {
                "verse": "Hic luit ammissos genitos, spem nempe futuram"
            },
            {
                "verse": "Servandi generis, nec non solatia curvi"
            },
            {
                "verse": "Sera senis. lugent venerandi hi funera patris"
            },
            {
                "verse": "Inmensum querulo testantes murmure dampnum."
            },
            {
                "verse": "Hic aliam videas flavos cum veste capillos,"
            },
            {
                "verse": "Hinc aliam laniare cutim, illinc pectora pugnis;"
            },
            {
                "verse": "Aspiceres aliam niveas contundere mammas."
            },
            {
                "verse": "Illa viri, patris ista sui luit ista sororis"
            },
            {
                "verse": "Casus concepto iam iam moritura veneno."
            },
            {
                "verse": "Hinc alii genitos hostili carcere trudi"
            },
            {
                "verse": "Deplorant, alii segetes ardere secatas;"
            },
            {
                "verse": "Iste casas, solidis hi vasta palatia muris."
            },
            {
                "verse": "Sed quid ego in vacuum tanto sermone fatigor?"
            },
            {
                "verse": "Talibus atque aliis gravioribus angimus omnes"
            },
            {
                "verse": "Dum varium discurris iter per rura, per Alpes"
            },
            {
                "verse": "Dum colles vallesque cavas, dumque ardua montum"
            },
            {
                "verse": "Circuis et dubii rapidique pericula transis"
            },
            {
                "verse": "Fluminis (heu nostris tamen inferiora periclis!)"
            },
            {
                "verse": "Sepe sed aspexi vastas mare lene procellas"
            },
            {
                "verse": "Pone sequi et lucem nymbosas sepe tenebras;"
            },
            {
                "verse": "Sic miseros post forte dies Fortuna secundos"
            },
            {
                "verse": "Affert quos niveis poteris numerare lapillis."
            },
            {
                "verse": "Hec antiqua fuit semper lex Sortis et ordo"
            },
            {
                "verse": "Instabilem versare rotam, miscere vicissim"
            },
            {
                "verse": "Prospera cum miseris mundumque agitare tumultu."
            },
            {
                "verse": "Ergo age iam sperare licet. spineta viarum"
            },
            {
                "verse": "Iam calcata tibi et miserorum funera nobis"
            },
            {
                "verse": "Bellaque forte dabunt rebus memorata secundis."
            },
            {
                "verse": "Gaudia magna quidem. iam iam primordia sentis"
            },
            {
                "verse": "Letitie, nostri populi pastore creato"
            },
            {
                "verse": "Patre tuo, et multo spero meliora sequantur."
            }
        ],
        [
            {
                "verse": "Sub tanto decuit minimum siluisse magistro,"
            },
            {
                "verse": "Debuit et lingua voxque tacere mea."
            },
            {
                "verse": "Nescivi vobis dederit sacra pagina victas;"
            },
            {
                "verse": "Nescivi vestrum pabula sacra cibum."
            },
            {
                "verse": "Nescivi quia non eadem doctrina nec etas"
            },
            {
                "verse": "Non mos, non studium proximitasve loci,"
            },
            {
                "verse": "Sed vocum fecisse potest res unica vestrum"
            },
            {
                "verse": "Nomen (id est, fama nominis alma sacri"
            },
            {
                "verse": "Fecit) sed doctas quamquam michi fecerit aures"
            },
            {
                "verse": "Non michi rem visus noscere doctus erat."
            },
            {
                "verse": "Deliquisse tamen fateor; vidisse magistrum"
            },
            {
                "verse": "Debueram cuius limpida fama viret."
            },
            {
                "verse": "Peccatum fateor; restat vos parcere fasso."
            },
            {
                "verse": "Magnanimi proprium parcere supplicibus"
            },
            {
                "verse": "Cumque igitur veniam, veniam michi spero, sed ante"
            },
            {
                "verse": "Numptius hec pergat carmina parva meus"
            },
            {
                "verse": "Quis ego mandavi sua figant oscula vestros"
            },
            {
                "verse": "Ante pedes flexo semper utroque genu."
            },
            {
                "verse": "Sic faciant patrique meo nisi iussa loquantur"
            },
            {
                "verse": "Inscia quo cecidi ne mea metra cadant."
            },
            {
                "verse": "Vos, meus incomptus quamquam sit versus et hyrtus,"
            },
            {
                "verse": "Corrigite, et vestra leviga pectat eum,"
            },
            {
                "verse": "Cumque ego crediderim comptum placidumque magistrum,"
            },
            {
                "verse": "Sub virgis meritis terga daturus eam."
            }
        ],
        [
            {
                "verse": "Rura sues pingues faciunt et rude colenti"
            },
            {
                "verse": "Ingenium fecere tibi, set in urbe morantem"
            },
            {
                "verse": "Urbs facit expertum si quid virtutis in illo est."
            },
            {
                "verse": "Quid facias in rure putem, nisi rure vagando"
            },
            {
                "verse": "In lepores agitare canes, nunc fallere visco"
            },
            {
                "verse": "Nunc et aves laqueis, globulis nunc sepe sagiptis?"
            },
            {
                "verse": "Te penes est Arnus, quo flumine sepe trahendo"
            },
            {
                "verse": "Aut pisces iactando capis, seu conditis hescis"
            },
            {
                "verse": "Decipit hamus eos, pelago seu calcibus ambre"
            },
            {
                "verse": "Iactis plena domum revehis tua vasa reversus."
            },
            {
                "verse": "Talibus in nugis perit inreparabile tempus;"
            },
            {
                "verse": "Quodque ego crediderim forsam nova detinet uxor."
            },
            {
                "verse": "Quid facis, agricola? surge. expergiscere tandem"
            },
            {
                "verse": "Quodque datur proprium virtutibus utere tempus."
            },
            {
                "verse": "Nonne putas quantum fugiat velocibus alis"
            },
            {
                "verse": "Et numquam revehat vestigia versa retrorsum?"
            },
            {
                "verse": "Dum iuvenis, dum sanguis inest iuvenilis et etas,"
            },
            {
                "verse": "Disce vel utilibus impendere tempora rebus."
            },
            {
                "verse": "Fac oneret te bursa gravis cum pondus alendi"
            },
            {
                "verse": "Grata superveniet tua pignora cura, vel ipsa"
            },
            {
                "verse": "Cum morbis optata venit longeva senectus."
            },
            {
                "verse": "Hec hominem curvat faciens de renibus arcum."
            },
            {
                "verse": "Membra senum tremulant; scipione iuvatur eundo,"
            },
            {
                "verse": "Quo sine sepe cadit; oculi lacrimantur, et absque"
            },
            {
                "verse": "Dentibus hos fetet. naso ut ab ymbrice gucte"
            },
            {
                "verse": "Pendent. sepe spuit, et pectora tussit; anhelat."
            },
            {
                "verse": "Nocte nequit dormire senex. si forte podagra"
            },
            {
                "verse": "Yliacus vel morbus eum vexaverit, omnis"
            },
            {
                "verse": "Impletur clamore domus. sine viribus ullis"
            },
            {
                "verse": "Menbra iacent. sed lingua potens garrire nec umquam"
            },
            {
                "verse": "Desinit, et cito quod querit nisi detur in iram"
            },
            {
                "verse": "Versus et in rabiem. baculum si forte propinquum"
            },
            {
                "verse": "Viderit, arripiet fugientibus inde ministris"
            },
            {
                "verse": "Si quis adest. frustra vacuam quoque percutit auram."
            },
            {
                "verse": "Filius et fratres omnisque domestica turba"
            },
            {
                "verse": "Dum garrit deridet eum mortemque precantur."
            },
            {
                "verse": "Preterea coniunx cuius labor esse videtur"
            },
            {
                "verse": "Maior, ait, \"Numquam Satanas hec tedia nostra"
            },
            {
                "verse": "Subtrahet a facie?\" tacitoque immurmurat ore."
            },
            {
                "verse": "Tedia conficiunt in tantum denique cunctos"
            },
            {
                "verse": "Ut sit opus mercede data conducere quemquam."
            },
            {
                "verse": "Quo viso rapida subito mage concitus ira"
            },
            {
                "verse": "Clamat et \"O quicumque potes deus erue tristem"
            },
            {
                "verse": "Hanc animam, quicumque potes, de corpore tristi,"
            },
            {
                "verse": "Postquam quos genui quosque ipse labore nutrivi"
            },
            {
                "verse": "Me linquunt, fratresque senem vicinus et uxor"
            },
            {
                "verse": "Despiciunt audentque meum exiluisse cerebrum"
            },
            {
                "verse": "Dicere cardinibus, et me nunc esse reversum"
            },
            {
                "verse": "In puerum. sed ni fuerim lumbagine passus"
            },
            {
                "verse": "Et manuum ciragra dolor vexaret acutus,"
            },
            {
                "verse": "Natis sumpta baculo foret ultio iusta."
            },
            {
                "verse": "Et si cauda salax velut olim erecta solebat"
            },
            {
                "verse": "Sic michi nunc esset, solitumque libidinis usum"
            },
            {
                "verse": "Piga daret, tibi nempe foret valitudinis, uxor,"
            },
            {
                "verse": "Sedulitas attenta magis. quia deficit humor"
            },
            {
                "verse": "Nunc est cura minor. quid si substantia rerum"
            },
            {
                "verse": "Deficeret magno iuveni michi parta labore?"
            },
            {
                "verse": "Proicerer fosso canibus data preda vorandus."
            },
            {
                "verse": "Hinc igitur cuncti discedite meque ministris"
            },
            {
                "verse": "Linquite. iam vobis tabulis nichil ipse relinquam;"
            },
            {
                "verse": "Pauperibus testabor enim bona cuncta measque"
            },
            {
                "verse": "Res ubicumque forent, neque vos gaudebitis illis."
            },
            {
                "verse": "Si vobis glutire placet durate laborem."
            },
            {
                "verse": "Nam video servire michi michi parta, deumque"
            },
            {
                "verse": "Laudo quod hec etas in adultis contulit annis.\""
            },
            {
                "verse": "Surge igitur dum tempus habes, ne tempora perdas"
            },
            {
                "verse": "Ne rebus vacuum videat te mesta senectus."
            },
            {
                "verse": "Fors tibi iam citius enixa puerpera coniunx"
            },
            {
                "verse": "Natorum quam rere gregem, grave pondus, alendum"
            },
            {
                "verse": "Parturiet. si forte bonos, solamen habebis"
            },
            {
                "verse": "Ipse senex. olim meminisse iuvabit in illis"
            },
            {
                "verse": "Expedisse. quidem pariet si forte malignos,"
            },
            {
                "verse": "Tu poteris nec pauper eris. nunc ergo labores."
            }
        ],
        [
            {
                "verse": "Me strepitus et cura fori, me garrula circum"
            },
            {
                "verse": "Murmura sollicitant. me parvi cura lucelli"
            },
            {
                "verse": "Alligat in tantum ut plectris infringere cordas"
            },
            {
                "verse": "Iam solitas non posse datur. michi nulla liquoris"
            },
            {
                "verse": "Unda sacri; quondam michi iam gustare parumper"
            },
            {
                "verse": "Iam licuit. periit virtusque; premia cuncta"
            },
            {
                "verse": "Virtutis periisse diu iam cernis in orbe."
            },
            {
                "verse": "Istius cepere vices iniusque nephasque."
            },
            {
                "verse": "Turba furit vitiorum et ad intima spiritat ossa."
            },
            {
                "verse": "Precipue perflavit avara cupido monete,"
            },
            {
                "verse": "Arripuitque tenax mortalia corda Celeno"
            },
            {
                "verse": "Omnia complectens faucesque et pectus et ora,"
            },
            {
                "verse": "Et quod pontus habet, tellusque quod alit et ether"
            },
            {
                "verse": "Insatianda cupit, quantoque repletur habendo"
            },
            {
                "verse": "Pectore eo magis extuat, et mendacior usu est."
            },
            {
                "verse": "Huic operi cuncti indulgent. ea cura fatigat"
            },
            {
                "verse": "Humanum genus. hec toto nos orbe volutat."
            },
            {
                "verse": "Hos inter strepitus igitur tantosve tumultus"
            },
            {
                "verse": "Quorum pars ego sum, prisco de more licebit"
            },
            {
                "verse": "Tespyadum tentare genus montemque bicornem?"
            },
            {
                "verse": "Nunc me alio fortuna ruit. non credere quivi"
            },
            {
                "verse": "Tam dulces animo ut possim removere sorores"
            },
            {
                "verse": "Aonias que me citius fugere volentem"
            },
            {
                "verse": "Indignum; non ergo licet mea limina adire"
            },
            {
                "verse": "Si dulci satiare sitim de gurgite queris."
            }
        ],
        [
            {
                "verse": "O utinam quandoque iuvent exempla quot horis"
            },
            {
                "verse": "Visa michi. quid enim? num livor edacis"
            },
            {
                "verse": "Invidie toto caligine cernimus orbe"
            },
            {
                "verse": "Ut maculans homines atrum per corda venenum"
            },
            {
                "verse": "Imprimat, in lacrimas et vertere prospera gaudens"
            },
            {
                "verse": "Et tristis cum leta videt? nulloque videmus"
            },
            {
                "verse": "Iungere amore viros. in fraude doloque reponunt"
            },
            {
                "verse": "Spem studiumque suum. quid adhuc: quod quisque superbit"
            },
            {
                "verse": "Quantumque humilis, et dat cui Davus avitum"
            },
            {
                "verse": "Nomen Edippa refert? longo genus ordine iactat"
            },
            {
                "verse": "Nomina dinumerans numquam sibi nota parentum."
            },
            {
                "verse": "Sunt alii quorum congesta pecunia longo"
            },
            {
                "verse": "Tempore nobilitat, generoso sanguine dici"
            },
            {
                "verse": "Si studium spernant et narrent arma putantes"
            },
            {
                "verse": "Nonque decere rati studio scriptisque vacare."
            },
            {
                "verse": "Hos fama insignit alios aliena per urbes."
            },
            {
                "verse": "Si memorare valent maiorum facta suorum"
            },
            {
                "verse": "Contenti, soloque domus cognomine, morum"
            },
            {
                "verse": "Ignari virtutem animi exercere nec umquam"
            },
            {
                "verse": "Nosse volunt. hec est ficta et mentita virorum"
            },
            {
                "verse": "Nobilitas, quam cura canum vel retia silvis"
            },
            {
                "verse": "Sollicitant intenta feris, que tempora perdit"
            },
            {
                "verse": "Aucupiis luxuque animi studioque procandi."
            },
            {
                "verse": "Iam nosti, cui metra canant. tibi cognita causa est."
            }
        ],
        [
            {
                "verse": "Nescio, si tentas, videasne tempore versus"
            },
            {
                "verse": "Tam minimo quondam. comunis cetera reddit"
            },
            {
                "verse": "Materies suspecta tibi. non carmina sic hec."
            },
            {
                "verse": "Me furnos tua metra prope invenere sedentem"
            },
            {
                "verse": "Incautum, et tremulo cutiente sedilia sumptus"
            },
            {
                "verse": "Crure quiescebam. perlegi et sepe relecto"
            },
            {
                "verse": "Carmine me latuit sua me sententia; multum"
            },
            {
                "verse": "Ingenium michi tanta meum ignorantia fuscat,"
            },
            {
                "verse": "Grossa vel hec fuerit acceptio causa ciborum,"
            },
            {
                "verse": "Seu magis ipse comes, mea seu dementia mentis -"
            },
            {
                "verse": "Quod michi crediderim potius. comes ipse sedentis"
            },
            {
                "verse": "Vidit enim quodam risu mea labra movere."
            },
            {
                "verse": "\"Quidquid,\" ait, \"relegas habet istec lictera.\" legi"
            },
            {
                "verse": "Festinoque legens plausu. cerdone docente"
            },
            {
                "verse": "Tum michi dulcisoni patuit sententia versus."
            },
            {
                "verse": "Licterule post nempe tue comprendere primam"
            },
            {
                "verse": "Non poteram partem. sed cum legeretur eodem"
            },
            {
                "verse": "Sepe modo, patuit vitium te carminis a me"
            },
            {
                "verse": "Querere velle tui. sed parvum flumina rivum"
            },
            {
                "verse": "Magna petunt. ast ne videar lacerasse (quod \"ille"
            },
            {
                "verse": "Tertius\" ipse tibi fecisse ais) ecce: timentum"
            },
            {
                "verse": "Et venio nisi preteriti tibi sillaba prima"
            },
            {
                "verse": "Est brevis; et clamidemque vilemque protrahe vilem."
            },
            {
                "verse": "Sic etiam michi facundus longare videtur."
            },
            {
                "verse": "Si lucror aut lucror, brevitas michi temporis actam"
            },
            {
                "verse": "Dat veniam. neque enim totam michi ponere curam"
            },
            {
                "verse": "Talibus incumbo totasque exquirere vires"
            },
            {
                "verse": "Semper, et errori non starem, et cerreus essem"
            },
            {
                "verse": "Cum ratio subeat. sed doctrinale quid audi"
            },
            {
                "verse": "Edocet: ante C longa fit U, ceu lucro, lucis"
            },
            {
                "verse": "(Deme lucerna, lucrum, dux, ducis atque ducenti)."
            },
            {
                "verse": "Hac, Benedicte, tenus puerilibus ipse laborem"
            },
            {
                "verse": "Arripui, tempusque michi per inania trivi."
            },
            {
                "verse": "Heu quanto melius vitiis instare fugandis"
            },
            {
                "verse": "Et re verba sequi, implicitosque relinquere versus"
            },
            {
                "verse": "Et brevis an longa sit verbigerare! deinceps"
            },
            {
                "verse": "Carminibus faciam. presens sibi lictera finem."
            },
            {
                "verse": "Valeto."
            }
        ],
        [
            {
                "verse": "Illi, cui montes nectunt sacra serta capillos,"
            },
            {
                "verse": "Cuius et eloquii teneris alimenta labellis"
            },
            {
                "verse": "Stillarunt Platonis apes, quem turba sororum"
            },
            {
                "verse": "Gaudet adhuc puerum sacra sub rupe canora"
            },
            {
                "verse": "Uberibus lactasse suis, cui pectus ad almi"
            },
            {
                "verse": "Fontis aquas ramo viridi lustravit Apollo,"
            },
            {
                "verse": "Scribere proposui. at quotiens mea fistula legit"
            },
            {
                "verse": "Anserea cum voce sonos, totiens cadit ultro"
            },
            {
                "verse": "E manibus calamus, rauca nec tangere tantum"
            },
            {
                "verse": "Audeo voce virum, cui hoc deus unus ab alto"
            },
            {
                "verse": "Tempore gesta dedit veterum renovare stilumque"
            },
            {
                "verse": "Longa senescentem etati per secula nostre."
            },
            {
                "verse": "O Latii venerandus honos! o gloria nostri"
            },
            {
                "verse": "Temporis! o deus eloquii clarumque future"
            },
            {
                "verse": "Etatis lumen! tantum tam carmine sicco"
            },
            {
                "verse": "Quis valeat tentare ducem plectrumque liramque"
            },
            {
                "verse": "Ora vel admoveat? sed enim quo grandior ipsa"
            },
            {
                "verse": "Est animo virtus tamen ignoscentior. ergo"
            },
            {
                "verse": "Securus quecumque loquar: nos vidimus ecce"
            },
            {
                "verse": "Buccolici quod Clio volans iam carminis orbe"
            },
            {
                "verse": "Toto vulgat opus, quod ameni fontis ad undas"
            },
            {
                "verse": "Caliopes dictante lira soluistis. at ipsum"
            },
            {
                "verse": "Scribere non licuit. domino precepta Iohanni"
            },
            {
                "verse": "Vestra quidem prohibent, causamque adiungitis ipsum"
            },
            {
                "verse": "Rursus ad auctorem sub pectine velle reverti."
            },
            {
                "verse": "At nos ambigimus, divina quod Affrica mota"
            },
            {
                "verse": "Invidia suasit sine te de carcere numquam"
            },
            {
                "verse": "Velle trahi prius arrumpant nisi fila sorores."
            },
            {
                "verse": "Hec si causa more, citius felicia Parce"
            },
            {
                "verse": "Pensa neant optare licet, sanctamque locari"
            },
            {
                "verse": "Siderea felicem animam poscamus in arce."
            },
            {
                "verse": "Sed quid ego miser? hunc Superi prohibete nephandum"
            },
            {
                "verse": "Et casum removete diu, vitaque fruatur"
            },
            {
                "verse": "Dum glaciem servabit hyems estasque calorem"
            },
            {
                "verse": "Iamque etiam capimus quod epistula iussa moratur"
            },
            {
                "verse": "Si mandare velit sibi plura latura petitum"
            },
            {
                "verse": "Quod petitur; cui non alia imponatis agenda"
            },
            {
                "verse": "Sed celeret rogitamus iter, ne pondere tardet"
            },
            {
                "verse": "Quod petimus cupide cupideque avideque moramur."
            }
        ],
        [
            {
                "verse": "Dum requiem perquiro michi, populique tumultum"
            },
            {
                "verse": "Effugere, occurrunt variis hinc inde labores"
            },
            {
                "verse": "Turbinibus, quantumque magis divellere curis"
            },
            {
                "verse": "Posse reor, rerum strepitus magis inter amaros"
            },
            {
                "verse": "Sollicitus vesanus agor. si tecta subibo,"
            },
            {
                "verse": "Garula pertundit uxor famulamque molestat"
            },
            {
                "verse": "De cinerum ratione loquax et furfuris acti;"
            },
            {
                "verse": "Nunc vestis novitate super revoluta, \"quid,\" inquit"
            },
            {
                "verse": "\"Usquam spero boni? me, me vicinia solam"
            },
            {
                "verse": "Increpat ignavam,\" lacrimisque inmurmurat ortis."
            },
            {
                "verse": "Nunc michi blanditiis alia de parte gemelli"
            },
            {
                "verse": "Lascivi ludunt variis, medicina moleste"
            },
            {
                "verse": "Coniugis, atque aliis non intellecta \u00e2\u0080\u00a0ligetis\u00e2\u0080"
            },
            {
                "verse": "Murmura dant verbis puerilia dona petentes."
            },
            {
                "verse": "Temporis his spatium teritur quo sepe solebam"
            },
            {
                "verse": "Solus Appollineos audire et reddere cantus,"
            },
            {
                "verse": "Sed michi si quando studium contingat adire"
            },
            {
                "verse": "Musarumque velim plectrum tentare sonorum"
            },
            {
                "verse": "Obvia finitum tunc ardua causa clientis"
            },
            {
                "verse": "Impedit et carta pretio complenda recepto."
            },
            {
                "verse": "Nunc vidue strumenta monent; nunc iura minorum"
            },
            {
                "verse": "Ante decem mostranda viros. hec omnia suadet"
            },
            {
                "verse": "Cura domus etiam parvis intenta lucellis."
            },
            {
                "verse": "Tecta relinquenti solitus mihi sermo sororum"
            },
            {
                "verse": "Usque novem fuerat et semper Apollinis edes"
            },
            {
                "verse": "Percolui gustans sacrum de fonte liquorem."
            },
            {
                "verse": "Cum sotiis michi sepe meis audire iuvabat"
            },
            {
                "verse": "Qualiter ipse Cahos divisit iuppiter, et quo"
            },
            {
                "verse": "Terra loco sidit liquidis circumdata lymphis,"
            },
            {
                "verse": "Quemque elementa locum tenuere, vel unde madentes"
            },
            {
                "verse": "Gignantur nebule aut (sint tempora quatuor anno)"
            },
            {
                "verse": "Terrarum qui cultus erat, quid sidera mostrent"
            },
            {
                "verse": "Agricolis, vel ubi tropicos describat utrosque"
            },
            {
                "verse": "Solstitium candente polo, queque astra sub ipso"
            },
            {
                "verse": "Axe cadant Borree oppositis surgentibus Austro."
            },
            {
                "verse": "Sepe ego pastorum modulabar arundine cantus."
            },
            {
                "verse": "Agresti sepe cytara tentabat et alter"
            },
            {
                "verse": "Pastorum lites; alius Coridonis amores"
            },
            {
                "verse": "Carmine cantabat, iras Amarillidis alter."
            },
            {
                "verse": "Nos legere excidium Troye casusque sinistros,"
            },
            {
                "verse": "Eneam, varios et multa pericula passim;"
            },
            {
                "verse": "Nunc Romas regesque suos sanctumque senatum"
            },
            {
                "verse": "Felicesque habitos sub quolibet axe tropheos."
            },
            {
                "verse": "Hec olim mea cura fuit. sed cuncta secuntur"
            },
            {
                "verse": "Deteriora. retro sic Sors iubet omnia verti."
            },
            {
                "verse": "Namque horum subiere vices mendacia longi"
            },
            {
                "verse": "Crebra fori, multis contraria reddita causis"
            },
            {
                "verse": "Consilia, implicitis et garrula curia verbis."
            },
            {
                "verse": "Hinc bis quinque viris dominisque prioribus illinc"
            },
            {
                "verse": "Danda querela venit. precibus concursat uterque"
            },
            {
                "verse": "Anxius urbe suis; sursum nunc inde deorsum"
            },
            {
                "verse": "Spesque timor simul agitant sub pectore curas"
            },
            {
                "verse": "Ancipites. mora sub tacito liquat igne medullas;"
            },
            {
                "verse": "Hos inter rerum fluctus ego volvor et angor."
            },
            {
                "verse": "Cerne igitur que vita michi, quibus ipse catenis"
            },
            {
                "verse": "Implicer et quantum tentare sonantia plectra"
            },
            {
                "verse": "Sit nunc difficile. sed sum michi maxima solus"
            },
            {
                "verse": "Causa mali, vitioque meo miser usque laboro."
            },
            {
                "verse": "Hec tibi sub strepitu curarum condita micto"
            },
            {
                "verse": "Ut tibi consilium capias dum congruit etas"
            },
            {
                "verse": "Ad studium et pariter ut compatieris amico."
            }
        ],
        [
            {
                "verse": "Causidici, gaudere licet; gaudete periti"
            },
            {
                "verse": "Iuris; agenda venit maxima causa foro."
            },
            {
                "verse": "Lis est ambigua; suctilibus actio punctis"
            },
            {
                "verse": "Inferitur. magnus quippe libellus erit"
            },
            {
                "verse": "Nec parva de re contentio maxima surgit."
            },
            {
                "verse": "Actor magnanimus magnanimusque reus."
            },
            {
                "verse": "Curia non habuit tantam per secula litem"
            },
            {
                "verse": "Nec tam causidicis utilis ulla fuit."
            },
            {
                "verse": "Ergo libros veteres veteresque revolvite leges;"
            },
            {
                "verse": "Doctorum mentes nunc agitate novas"
            },
            {
                "verse": "Nunc alias causas; ut stant suspendere partes"
            },
            {
                "verse": "Vos facite. hec sola causa lucrosa satis"
            },
            {
                "verse": "Solicitate igitur. veniet laturus utrimque"
            },
            {
                "verse": "Quolibet intentus premia mane cliens."
            },
            {
                "verse": "Ut bene vos merita possitis noscere cause"
            },
            {
                "verse": "Ut se res habeat; carmine nostro brevi:"
            },
            {
                "verse": "Agricola testante libras tres muribus urbis"
            },
            {
                "verse": "Legat et heredem instituit genitum."
            },
            {
                "verse": "Convenit heredem muralis turba. caducum"
            },
            {
                "verse": "Excipit hic heres; inde petita negat."
            },
            {
                "verse": "Causidici surgant; surgant in utroque periti"
            },
            {
                "verse": "Iure recepturi de novitate lucrum."
            },
            {
                "verse": "Preteriti restaurat enim lis temporis ista"
            },
            {
                "verse": "Dampna; vacans nullus scribere scriptor erit."
            }
        ],
        [
            {
                "verse": "Dum radiis sol ipse suis splendentia celi"
            },
            {
                "verse": "Astra fugare petit, subitus michi proculit aures"
            },
            {
                "verse": "Auditus, dulcique hausi cantare susurro."
            },
            {
                "verse": "Ilicet excutior sompno, auditumque repente"
            },
            {
                "verse": "(Vix credenda) feram. sequitur venerandus et ingens"
            },
            {
                "verse": "Splendor et humanis non comprendibilis ullis"
            },
            {
                "verse": "Luminibus, splendensque plagis veniebat Eois"
            },
            {
                "verse": "Virginea comitante manu, longamque coream"
            },
            {
                "verse": "Implicat in girum, girumque orbemque resolvens"
            },
            {
                "verse": "Rursus agit, lentoque incedit in agmine passu"
            },
            {
                "verse": "Parsque parum media velocius ultima cursu"
            },
            {
                "verse": "Currit ovans et velocissima circuit orbem,"
            },
            {
                "verse": "Saltibus ac postquam satis indulsere sacrisque"
            },
            {
                "verse": "Carminibus, silet ille corus, cetuque retento"
            },
            {
                "verse": "(Crede; manu neque enim poteram conprendere visu)"
            },
            {
                "verse": "Talia percepi tanto de lumine fundi:"
            },
            {
                "verse": "\"Iam felix iam vive cohors, precor ipsa, sororum"
            },
            {
                "verse": "Tespiadum viduata diu! nunc nupta duobus"
            },
            {
                "verse": "Qui iuga Parnasi vallantque coluntque bicornis."
            },
            {
                "verse": "Tuque adsis, quondam viduus custode secundus"
            },
            {
                "verse": "Collis et intrepidus tua nunc nova gaudia sumpto!"
            },
            {
                "verse": "Securi sacri montes, securaque Cirra"
            },
            {
                "verse": "Fonsque. sacre tute poterunt modo cantibus antris"
            },
            {
                "verse": "Pyerides cecinisse suis Driadumque cohortes,"
            },
            {
                "verse": "Arce sua postquam tutatur utrumque cacumen."
            },
            {
                "verse": "Ite, ylares. gaudere licet, nam rivulus altis"
            },
            {
                "verse": "Noster habundat aquis et fons modo pullulat omnis."
            },
            {
                "verse": "Prata virent; florent campi; cultoribus istis"
            },
            {
                "verse": "Omnis ager segetes reddet data semina pingues.\""
            },
            {
                "verse": "Dixerat, et carmen, quod vox humana nec ulla"
            },
            {
                "verse": "Dicere lingua potens, divo simul ore canentes"
            },
            {
                "verse": "Discedunt pariter. ego privus luce remansi."
            }
        ],
        [
            {
                "verse": "O nimium felix patrie qui cernere casus"
            },
            {
                "verse": "Noluit adversos tantosque audisse tumultus"
            },
            {
                "verse": "Atque acies vidisse pigras et murmure vulgus"
            },
            {
                "verse": "In dubio rumpi, venturaque tristia signans"
            },
            {
                "verse": "Auguria et patriam lacrimis gemituque dolores"
            },
            {
                "verse": "Testantem, errantemque malum, ipsamque sub isto"
            },
            {
                "verse": "Tempore casuram, validas dispergere vires"
            },
            {
                "verse": "Fugit et in predam rapidis prebere tirampnis."
            },
            {
                "verse": "Libertas violanda dolet; iam iamque fugandam"
            },
            {
                "verse": "Aspicio et priscum tempus lugere luentem."
            },
            {
                "verse": "Namque ego te servam video, Florentia, vinctam,"
            },
            {
                "verse": "Heu genetrix, animosque tuos religare solutos."
            },
            {
                "verse": "Libera tu poteras quondam tua ducere lora"
            },
            {
                "verse": "Et currus agitare tuos sine compede; solus"
            },
            {
                "verse": "Heu tuus ibat equus campoque ferebat aperto"
            },
            {
                "verse": "Gressus, et nulla poterant obstare vaganti."
            },
            {
                "verse": "Hec olim dum rectum mater maturumque regebat"
            },
            {
                "verse": "Consilium, patrie dum civis habebat amorem,"
            },
            {
                "verse": "Dum comune bonum, dum premia parta dabantur"
            },
            {
                "verse": "Cuique sua, et dum fama viris pro laude manebat"
            },
            {
                "verse": "Iustitia et virtus. sed dissuetudine ius est"
            },
            {
                "verse": "Ablatum et nostra fas omne recessit ab urbe."
            },
            {
                "verse": "Istorum cepere vires iniusque nephasque;"
            },
            {
                "verse": "Precipue dominantur opes; sitis ipse monete"
            },
            {
                "verse": "Alligat humanas mentes; soror altera secum"
            },
            {
                "verse": "Alterius usura malis vexilla recludens"
            },
            {
                "verse": "Virus habens, simul ambe urbes populosque capessunt."
            },
            {
                "verse": "Hic tenor urbis erit; ficta sub veste videtur"
            },
            {
                "verse": "Rem patrie recte gerere. et sub nomine tali"
            },
            {
                "verse": "Retia pretendit numis bona publica predans."
            },
            {
                "verse": "Alter ut inspirat tacitum de corde venenum"
            },
            {
                "verse": "Invidus et claram sotii caligine famam"
            },
            {
                "verse": "Ipse nigrat gaudetque suos errare dolentes"
            },
            {
                "verse": "In lacrimamque dare quod non lacrimabile sentit."
            },
            {
                "verse": "Ex quo multa quidem pariter discordia cives"
            },
            {
                "verse": "Occupat et cunctos geminis conplectitur ulnis."
            }
        ]
    ]
}