{
    "author": "Giovanni Gioviano Pontano",
    "title": "eglogae",
    "url": "http://www.poetiditalia.it/texts/PONTANO|eglo|001",
    "text": [
        [],
        [
            {
                "verse": "Lepidina cuius pompae septem.collocutores Macron et Lepidina"
            }
        ],
        [
            {
                "verse": "Macron"
            },
            {
                "verse": "Et gravida es, Lepidina, et honus grave languida defers,"
            },
            {
                "verse": "Obbam lactis et haec fumanti farta canistro;"
            },
            {
                "verse": "Hac, agedum, viridi paulum requiesce sub umbra,"
            },
            {
                "verse": "Declinat sol dum rapidus, desaevit et aestus."
            },
            {
                "verse": "Lepidina"
            },
            {
                "verse": "En lactis tibi sinum atque haec simul oscula trado;"
            },
            {
                "verse": "Umbra mihi haec veteres (memor es) iam suscitat ignes;"
            },
            {
                "verse": "O coniux mihi care Macron, redde altera, Macron."
            },
            {
                "verse": "Macron"
            },
            {
                "verse": "Hic mihi tu teneras nudasti prima papillas,"
            },
            {
                "verse": "Hic, Lepidina, mihi suspiria prima dedisti,"
            },
            {
                "verse": "Tunc Macron, Lepidina, tibi, Lepidina Macroni."
            },
            {
                "verse": "Lepidina"
            },
            {
                "verse": "Has inter frondes virgultaque nota latebas,"
            },
            {
                "verse": "Cum tibi prima rosam, primus mihi fraga tulisti."
            },
            {
                "verse": "Macron"
            },
            {
                "verse": "Hic Macron, Lepidina, meus, me prima vocasti,"
            },
            {
                "verse": "Et primus mea, te alternans, Lepidina, vocavi."
            },
            {
                "verse": "Lepidina"
            },
            {
                "verse": "Viximus ex illo gemini sine lite columbi,"
            },
            {
                "verse": "Nox socios vidit, socios lux; oscula iunge"
            },
            {
                "verse": "Mutua, sic gemini servant in amore columbi."
            },
            {
                "verse": "Macron"
            },
            {
                "verse": "Illa, uxor, memini nunc, oscula prima fuere;"
            },
            {
                "verse": "Nostra tuis, tua labra meis haesere, diuque"
            },
            {
                "verse": "Spiritus alterno huc illuc se miscuit ore."
            },
            {
                "verse": "Tunc Orcus si nos una rapuisset, amantum"
            },
            {
                "verse": "Una futura anima, una etiam simul umbra futura."
            },
            {
                "verse": "Lepidina"
            },
            {
                "verse": "Quod felix faustumque omen sit; reiice, coniux,"
            },
            {
                "verse": "Hirsutum hunc thalamis, thalami sint omnia fausta,"
            },
            {
                "verse": "Parthenope thalamo nanque est dignissima fausto."
            },
            {
                "verse": "Macron"
            },
            {
                "verse": "Hirsuti, horripilique absint. Age, candida an ipso"
            },
            {
                "verse": "Visa viro virgo est, heroe et coniuge digna?"
            },
            {
                "verse": "Lepidina"
            },
            {
                "verse": "O Macron, mea cura Macron, illi alba ligustra"
            },
            {
                "verse": "Concedant, collata illi sint nigra colostra:"
            },
            {
                "verse": "Delioli ad fontem sola ac sine teste lavabat;"
            },
            {
                "verse": "(Vidi ego, vidit Anas) viso candore puellae,"
            },
            {
                "verse": "Qui niger ante fuit, nunc est nitidissimus ales,"
            },
            {
                "verse": "Et mihi tum subitus crevit per pectora candor:"
            },
            {
                "verse": "Ipse vides, niveas cerne has sine labe papillas."
            },
            {
                "verse": "Macron"
            },
            {
                "verse": "Quin haec candentes, lux o mea, pascua tauros,"
            },
            {
                "verse": "Quod nec sueta ferunt, nostrae sunt munera nymphae."
            },
            {
                "verse": "Ipse tuas, mea lux, teneo foveoque papillas,"
            },
            {
                "verse": "Nec liquido cedunt argento aut pondere plumbo."
            },
            {
                "verse": "Fige oculos in me, coniux mea, qui mihi lucent,"
            },
            {
                "verse": "Et lychnum et quod nec nigricante cicendula nocte;"
            },
            {
                "verse": "Parthenope anne aliis, anne his dea fulget ocellis?"
            },
            {
                "verse": "Lepidina"
            },
            {
                "verse": "Magnetem gerit illa oculis stellamque supremam:"
            },
            {
                "verse": "Venerit ad litus, trahit ad sua lumina pisces;"
            },
            {
                "verse": "Iverit in silvas, trahit ad spectacula cervos,"
            },
            {
                "verse": "Illicet indomiti surgunt ad praelia tauri;"
            },
            {
                "verse": "Verterit illa oculos in quem iuvenemve senemve,"
            },
            {
                "verse": "Ille perit: miseris haec crescit amantibus error."
            },
            {
                "verse": "Macron"
            },
            {
                "verse": "Me miserum, ne oculos in me quoque vertat et ipse"
            },
            {
                "verse": "Avellar procul his, procul ah, Lepidina, lacertis."
            },
            {
                "verse": "Lepidina"
            },
            {
                "verse": "Ne, coniux, ne, care, time; nam sedula mater"
            },
            {
                "verse": "Hoc docuit, ter te ut levi pro limine postis"
            },
            {
                "verse": "Amplectar, ter rapta tibi simul oscula iungam,"
            },
            {
                "verse": "Et dicam: \"Meus es;\" tenerum quoque eringion ore"
            },
            {
                "verse": "Ferre dedit, dedit atque hederae cum fronde racemum"
            },
            {
                "verse": "Ferre sinu, et geminis te noctu honerare lacertis;"
            },
            {
                "verse": "Neu limis, mea lux, dominam spectaris ocellis,"
            },
            {
                "verse": "Praesertim si blanda pedem nudarit; ibi illa"
            },
            {
                "verse": "Retia tendit et insidias parat et fovet ignem:"
            },
            {
                "verse": "Quae mihi frater Acon, soror et soror altera dixit."
            },
            {
                "verse": "Macron"
            },
            {
                "verse": "Haec eadem mihi Naretas et amicus Omason,"
            },
            {
                "verse": "Quin maiora ferunt: siccat dum nympha capillum"
            },
            {
                "verse": "Ad speculam et niveae ludunt sine veste papillae,"
            },
            {
                "verse": "Vidit et: \"O, dixit, Saliceni filius, alis"
            },
            {
                "verse": "Utar et ad celsam pennis ferar ipse fenestram.\""
            },
            {
                "verse": "Annuit et placidis risit dea dulcis ocellis:"
            },
            {
                "verse": "Ille volat, celsam pennis petit inde fenestram."
            },
            {
                "verse": "Dic, mea, dic, formosa canit dum nympha per aestum,"
            },
            {
                "verse": "Audierisne deam?"
            },
            {
                "verse": "Lepidina"
            },
            {
                "verse": "Ad saepem tum forte latebam,"
            },
            {
                "verse": "Cum canere inciperet, atrox hic dente pilaster"
            },
            {
                "verse": "Latrat; ibi ipsa fuga saepem insidiasque reliqui."
            },
            {
                "verse": "Invidia (sic Nicla refert) Philomela recessit;"
            },
            {
                "verse": "At circum attonita stupuere ad carmina nymphae."
            },
            {
                "verse": "Ipsa quidem canit, at venti posuere silentes"
            },
            {
                "verse": "Strataque pacati requierunt murmura ponti:"
            },
            {
                "verse": "\"Exoptat messemque sator frugemque colonus,"
            },
            {
                "verse": "Ver ales, carum virgo desponsa maritum;"
            },
            {
                "verse": "Vitis in arboribus, hederae pro rupibus altis,"
            },
            {
                "verse": "Coniugis in cupidis gaudet nova nupta lacertis;"
            },
            {
                "verse": "Irriguum sitiunt fontem sata, pabula rorem,"
            },
            {
                "verse": "Nupta sitit socii lusus et gaudia lecti.\""
            },
            {
                "verse": "Haec dea: surgamus, meus hoc, age, personat Hymen."
            },
            {
                "verse": "Pompa venit celebresque vocant Hymenaeon ad aedes."
            }
        ],
        [],
        [
            {
                "verse": "Foeminae"
            },
            {
                "verse": "Sperne tuas salices et myrto tempora cinge,"
            },
            {
                "verse": "Desere saepta, puer, nanque urbs tua gaudia servat."
            },
            {
                "verse": "Mares"
            },
            {
                "verse": "Pone tuos fastus, faciles atque indue mores,"
            },
            {
                "verse": "Parthenope, et quid amor, quid sint connubia cura."
            },
            {
                "verse": "Foeminae"
            },
            {
                "verse": "Disce puer, thalamo lusus et coniuge dignos;"
            },
            {
                "verse": "Lusus amat thalamos et amant sua ludicra lectum."
            },
            {
                "verse": "Mares"
            },
            {
                "verse": "Parce puella, viro nimium pugnare volenti;"
            },
            {
                "verse": "Lis thalamis aliena et habent sua foedera lecti."
            },
            {
                "verse": "Foeminae"
            },
            {
                "verse": "Est nigris nova nupta oculis, est nigra capillis,"
            },
            {
                "verse": "Spirat acidalios et toto corpore flores."
            },
            {
                "verse": "Mares"
            },
            {
                "verse": "Et roseo iuvenis ore est roseisque labellis,"
            },
            {
                "verse": "Stillat acidalium roseo et de pectore rorem."
            },
            {
                "verse": "Foeminae"
            },
            {
                "verse": "Intactum florem maturaque poma legenti"
            },
            {
                "verse": "Servat in occultis virgo iam nubilis hortis."
            },
            {
                "verse": "Mares"
            },
            {
                "verse": "Poma manu matura leget floremque recentem"
            },
            {
                "verse": "Rore novo iuvenis, tenera mulcebit et aura."
            },
            {
                "verse": "Foeminae"
            },
            {
                "verse": "Rivulus e tenui manat tofo, exit in amnem"
            },
            {
                "verse": "Paulatim et ripis crescens decurrit apertis."
            },
            {
                "verse": "Mares"
            },
            {
                "verse": "Ex oculi leviore ictu fons stillat amoris,"
            },
            {
                "verse": "Paulatim amnes lacrimarum et flumina volvit."
            },
            {
                "verse": "Foeminae"
            },
            {
                "verse": "Fomite de parvo tenuis primum exsilit ignis,"
            },
            {
                "verse": "Mox auctus versat latis incendia silvis."
            },
            {
                "verse": "Mares"
            },
            {
                "verse": "Ignescit tenui afflatu fax lenis amorum,"
            },
            {
                "verse": "Hinc incensa furit venis et pectora torret."
            }
        ],
        [],
        [
            {
                "verse": "Lepidina"
            },
            {
                "verse": "Eia agedum, coniux, quaenam procul aequore pompa?"
            },
            {
                "verse": "Haud capiunt virides sinuantia litora nymphas;"
            },
            {
                "verse": "Nereidum chorus omnis adest. En coerula prima est"
            },
            {
                "verse": "Pausilipe implexis hedera frondente capillis,"
            },
            {
                "verse": "Pausilipe mihi nota, vides, procul innuit; haec me"
            },
            {
                "verse": "Saepe manu sua ad antra, suos deduxit in hortos,"
            },
            {
                "verse": "Donavitque apio et odorifero serpillo,"
            },
            {
                "verse": "Et dixit: \"Tibi mite pirum, tibi praecoqua servo,\""
            },
            {
                "verse": "Pausilipe nigro sub candida guttura naevo."
            },
            {
                "verse": "Macron"
            },
            {
                "verse": "Quam molli incedit passu et sese exerit ore"
            },
            {
                "verse": "Quae sequitur, praecincta sinum et pede candida nudo;"
            },
            {
                "verse": "An fortasse tibi, coniux nitidissima, nota est?"
            },
            {
                "verse": "Lepidina"
            },
            {
                "verse": "Ut sese ad choreas, Macron mihi care, resolvit,"
            },
            {
                "verse": "Ut lepida est, veneres ut toto spirat ab ore,"
            },
            {
                "verse": "(An peto est oculo?) memini, narrare solebat"
            },
            {
                "verse": "Crambane mater (ea ne est?) ea Mergilline."
            },
            {
                "verse": "Invideant tibi vel digitos Prochyte Capriteque,"
            },
            {
                "verse": "Nerine o formosa, o Nereis heroine;"
            },
            {
                "verse": "O si sim iuvenis, tecum ut coniungere dextram,"
            },
            {
                "verse": "Ut tecum hanc libeat choreas flexisse per actam,"
            },
            {
                "verse": "O nymphe formosa, o candida Neptunnine;"
            },
            {
                "verse": "Dum siccas simul ad solem pectisque capillum,"
            },
            {
                "verse": "Tunc ego, tunc niveae pennas imitata columbae"
            },
            {
                "verse": "Sim volucris, tibi quae cerasi cum tempore primo"
            },
            {
                "verse": "Maturos foetus et fraga rubentia rostro"
            },
            {
                "verse": "Proiiciam in gremium, primos et ruris honores"
            },
            {
                "verse": "Per me prima legas, nostro et sis munere prima."
            },
            {
                "verse": "Macron"
            },
            {
                "verse": "Illa illa; haud aliam vidi gestare puellam"
            },
            {
                "verse": "Aptius aut pharetram, aut intendere fortius arcum."
            },
            {
                "verse": "Atque alio hos arcus, alio tua spicula tende;"
            },
            {
                "verse": "Me meus ignis habet, et habent mea pectora vulnus."
            },
            {
                "verse": "Lepidina"
            },
            {
                "verse": "Me miseram, meus est, alios pete, nympha, iuvencos;"
            },
            {
                "verse": "Mi Macron, tege me, collo et tua brachia necte;"
            },
            {
                "verse": "Ne saevi, Sarniti dea, et tua tela retracta."
            },
            {
                "verse": "Macron"
            },
            {
                "verse": "Te teneo, avertit telum dea, fixit et Aulum."
            },
            {
                "verse": "Ah miser, ut madidis vultum demisit ocellis."
            },
            {
                "verse": "Lepidina"
            },
            {
                "verse": "O Macron, memini, mater me docta monebat:"
            },
            {
                "verse": "\"Sarnitim fuge, nata, trucem Sarnitida vita;"
            },
            {
                "verse": "Fert intinctum oculis, arcu fert saeva venenum,"
            },
            {
                "verse": "Non parcit pueris saevitque inimica puellis.\""
            },
            {
                "verse": "Hinc videas Satyros passim, hinc languere Napaeas,"
            },
            {
                "verse": "Deperit hanc Alcon, octogenarius Alcon,"
            },
            {
                "verse": "Insanit Morphe, nonagenaria Morphe,"
            },
            {
                "verse": "Deseruit silvas, qui nunc colit aequora, Faunus."
            },
            {
                "verse": "Ecce venit Resina aviae iunctissima nostrae,"
            },
            {
                "verse": "Tristior illa quidem patris de clade Vesevi."
            },
            {
                "verse": "Nam teneo (sic lenis anus referebat) amasse"
            },
            {
                "verse": "Hanc nunquam, sprevisse procos, at litore solo"
            },
            {
                "verse": "Moerentem casus exustaque regna parentis,"
            },
            {
                "verse": "Tritonis cupidam vix effugisse rapinam."
            },
            {
                "verse": "Ter sese dea surripuit, tria fervidus heros"
            },
            {
                "verse": "Oscula compressis liquit signata labellis."
            },
            {
                "verse": "Nunc quoque livor adest; at sunt sine labe papillae,"
            },
            {
                "verse": "Quis superat nymphas; videas si forte lavantem,"
            },
            {
                "verse": "Non tibi candidiora poli sint lactea texta,"
            },
            {
                "verse": "Non tibi sit planta crystallus purior alba."
            },
            {
                "verse": "Ex illo infidum litus fontemque relinquens"
            },
            {
                "verse": "Rura colit, dumisque suas studiosa capellas"
            },
            {
                "verse": "Pascit, et errantes servat cum matribus hedos"
            },
            {
                "verse": "Quadruplici insignes hirsuta ad tempora cornu."
            },
            {
                "verse": "O Macron, Macron, mihi me, tibi te nova nymphe,"
            },
            {
                "verse": "Quae venit, eripiat, cingit quae ad tempora myrtos."
            },
            {
                "verse": "Ipse vides: illi ridet mare, ridet et aer,"
            },
            {
                "verse": "Cingit quae ad collum caltae florentis honorem,"
            },
            {
                "verse": "Illi concedant Dryades, Nereides illi."
            },
            {
                "verse": "O longis praelata comis et lumine peto"
            },
            {
                "verse": "Hercli, superciliis nigris, candente papilla,"
            },
            {
                "verse": "Es memor, et meminisse decet, mea nubilis Hercli,"
            },
            {
                "verse": "Quos mihi corallos, quae mella liquata dedisti,"
            },
            {
                "verse": "Dives corallis et mellis munere dives;"
            },
            {
                "verse": "Sis memor, et niveum tibi me donasse colostrum"
            },
            {
                "verse": "Delitiasque rosae primae et vaccinia prima."
            },
            {
                "verse": "Macron"
            },
            {
                "verse": "Risit et argutos in te dea flexit ocellos."
            },
            {
                "verse": "Lepidina"
            },
            {
                "verse": "Fallor, an adventat caprei maris heroine,"
            },
            {
                "verse": "Praeceditque chorus Tritonum et litora clangunt,"
            },
            {
                "verse": "Non capiunt undante salo cava litora puppes?"
            },
            {
                "verse": "Haec ipsa est, coniux, caprei maris heroine;"
            },
            {
                "verse": "Circumstant Aequana hinc, illinc innuba Amalphis,"
            },
            {
                "verse": "Et fidae comites et litoris altera cura."
            },
            {
                "verse": "Illam ego, dum Capreas peterem cum matre, sedentem"
            },
            {
                "verse": "Ad scopulum vidi. Famulae properare legentes"
            },
            {
                "verse": "Ostrea et evulsas lapidoso e margine conchas;"
            },
            {
                "verse": "Accepit dea me gremio et donavit echinis."
            },
            {
                "verse": "Obstupui ingentemque humero ingentemque lacertis,"
            },
            {
                "verse": "Atque utero et toto retinentem corpore formam,"
            },
            {
                "verse": "Horrebant sed crura nigris et pectora setis;"
            },
            {
                "verse": "Purior Aequana cum sit nihil, aut sit Amalphi,"
            },
            {
                "verse": "Utraque odoriferum spirent et pectore anethum."
            },
            {
                "verse": "Litora sed crepuere canitque silentia Triton."
            }
        ],
        [],
        [
            {
                "verse": "Triton"
            },
            {
                "verse": "O decus Italidum, longe pulcherrima virgo,"
            },
            {
                "verse": "Sirenum genus egregium et diis aequa propago,"
            },
            {
                "verse": "En tua coeruleae centum ad connubia nymphae"
            },
            {
                "verse": "Dona ferunt auro gravida et gangetide bacca,"
            },
            {
                "verse": "En tibi odoratos pancheae mercis honores"
            },
            {
                "verse": "Oceanoque advecta ferunt electra britanno."
            },
            {
                "verse": "Ferte, agite, et plenis haec dona reponite mensis."
            },
            {
                "verse": "En tibi mille ferunt niveae sua serta puellae,"
            },
            {
                "verse": "Serta auro intertexta et ramiferis corallis,"
            },
            {
                "verse": "En totidem heois baccata monilia gemmis."
            },
            {
                "verse": "Vos agedum, cultae, capitae haec nova dona, ministrae."
            },
            {
                "verse": "En famuli tibi Tritones simul aere canoro"
            },
            {
                "verse": "Servitium et volucres proptcr cava litora currus"
            },
            {
                "verse": "Promittunt, iter et placido per coerula cursu"
            },
            {
                "verse": "Tercentum iuvenes, tercentum numina ponti,"
            },
            {
                "verse": "Et tercentenis dant haec tibi pocula gemmis"
            },
            {
                "verse": "Fulva auro, variata smaragdo et iaspide tecta."
            },
            {
                "verse": "Vos haec, o niveae, thalamis servate, puellae."
            },
            {
                "verse": "En caprei regina maris, cui mille ministrae,"
            },
            {
                "verse": "Telebois dea dat fulvis radiantia bullis"
            },
            {
                "verse": "Cingula cynipheo ex auro et garamantide ab ora,"
            },
            {
                "verse": "Priscum opus artificisque manus diis nota Faburni."
            },
            {
                "verse": "Haec olim Aenarie Nereus pater, illa sorori"
            },
            {
                "verse": "Donat habere sui monumentum et pignus amoris,"
            },
            {
                "verse": "Dum migrat sociae confinia ad antra Minervae;"
            },
            {
                "verse": "Est illis adamante novo et variata pyropo"
            },
            {
                "verse": "Fibula, concordis thalami felicia vincla;"
            },
            {
                "verse": "Hac coniux ubi nuda suo cum coniuge vincta est;"
            },
            {
                "verse": "Accubuitque toro, celeri discordia passu"
            },
            {
                "verse": "Diffugit et thalamos subit hinc concordia notos."
            },
            {
                "verse": "Hac age, nimpha, tuum simul et te cinge maritum."
            },
            {
                "verse": "Nunc o nunc, socii, celebres agitate choreas,"
            },
            {
                "verse": "Coerulei Tritones, et omnia fausta vocate:"
            },
            {
                "verse": "Hymen o Hymenaee, Hymen ades o Hymenaee."
            },
            {
                "verse": "Tritones"
            },
            {
                "verse": "Dicimus o Hymenaee, Hymen ades o Hymenaee,"
            },
            {
                "verse": "Felix o Hymen, Hymen felix Hymenaee."
            },
            {
                "verse": "Lepidina"
            },
            {
                "verse": "Desiit ille quidem iuvenis malus; o mihi, Macron,"
            },
            {
                "verse": "O Macron, mihi quem incussit malus ille timorem."
            },
            {
                "verse": "Herculis ad fontem mater secura lavabat"
            },
            {
                "verse": "Gausapium, ipsa hudos siccabam sola capillos;"
            },
            {
                "verse": "Surripuit mihi supparium, mox innuit et se"
            },
            {
                "verse": "Ostentat formosus; ibi per litora praeceps"
            },
            {
                "verse": "Eripio meme; sequitur malus; hic mihi dexter"
            },
            {
                "verse": "Calceus in summa miserae defluxit arena."
            },
            {
                "verse": "Quid non pollicitus ferus hic? Ne nunc quoque tecum"
            },
            {
                "verse": "Iam videor secura mihi; ne respice, coniux;"
            },
            {
                "verse": "Quam vereor summa ne nos despectet ab alga."
            },
            {
                "verse": "Litore cedamus; manet illinc altera pompa:"
            },
            {
                "verse": "Ipse vides, sociae properant e rure Napaeae."
            }
        ],
        [],
        [
            {
                "verse": "Lepidina"
            },
            {
                "verse": "Ecce suburbanis longe praelata puellis,"
            },
            {
                "verse": "Ecce venit pingui multum saturata sagina"
            },
            {
                "verse": "Butine sociis mecum consueta choreis,"
            },
            {
                "verse": "Butine dives hedis, sed ditior agnis,"
            },
            {
                "verse": "Et cui sunt primae farcimina pinguia curae."
            },
            {
                "verse": "Ut rubicunda nitet plenisque intenta canistris"
            },
            {
                "verse": "Nobilis et libis et cognita buccellatis"
            },
            {
                "verse": "Ulmia, et intortis tantum laudata torallis;"
            },
            {
                "verse": "Quae mihi culta placet minus, at de polline vultum"
            },
            {
                "verse": "Non nihil alba placet, tamen est ferus ardor amantum."
            },
            {
                "verse": "Theodocie soror hanc festis nam saepe diebus"
            },
            {
                "verse": "Ad choreas vocat, hic dulcem meditatur avenam;"
            },
            {
                "verse": "Tum canit, ut taciti stupeant ad pascua tauri:"
            },
            {
                "verse": "\"Ad fontem duc, Nisa, boves, dum retia tendo.\""
            },
            {
                "verse": "Quid cum sola canit frondosae ad culmina villae:"
            },
            {
                "verse": "\"Huc ades, o Amarylli, vocant Amaryllida silvae?\""
            },
            {
                "verse": "Hanc, Macron mihi care, (tulit sors) aspice nymphen:"
            },
            {
                "verse": "Ad clivum Pistasis adest, en intuba purgat,"
            },
            {
                "verse": "Rasilibusque honerat calathis et stringit anethum."
            },
            {
                "verse": "Non clivus, non fons, non longi haec litoris acta"
            },
            {
                "verse": "Vidit ea pictos melius contexere qualos;"
            },
            {
                "verse": "Nunc quoque (fama refert) liquidum quod in aere rorem"
            },
            {
                "verse": "Cogere apes et mella cavis infundere cellis"
            },
            {
                "verse": "Pingit, et e vario reddit sua munera iunco."
            },
            {
                "verse": "Forma illi damno est; nulli connubia amantes,"
            },
            {
                "verse": "Nulli etiam thalamos nymphae petiere iugales,"
            },
            {
                "verse": "Quod timeant cupidae simul aspirare rapinae"
            },
            {
                "verse": "Hinc Faunos, illinc Laestrygonas et Cyclopas"
            },
            {
                "verse": "Correptos facie et candentis honore papillae"
            },
            {
                "verse": "Et naevo nigrante nigroque ad tempora cirro,"
            },
            {
                "verse": "Coniurasse tori iura et violare mariti."
            },
            {
                "verse": "Macron"
            },
            {
                "verse": "Heu squalet formosa domi, metus urget amantes."
            },
            {
                "verse": "Capparion ubi nunc, ubi Sedigitus Manubrion,"
            },
            {
                "verse": "Ausi etiam mediis uxorem avellere claustris"
            },
            {
                "verse": "Neptunni? Centum his Tritones, at ille superbum"
            },
            {
                "verse": "Excutit aurigam curru et lacerum abiicit undis,"
            },
            {
                "verse": "Capparion Petroonte, Aeronte satus Manubrion."
            },
            {
                "verse": "Illi, illi heroes et digni ruris alunni,"
            },
            {
                "verse": "Et quercu nutriti et castaneis hirsutis,"
            },
            {
                "verse": "Arbuta quis miliumque liquens abdomen et unctum"
            },
            {
                "verse": "Miscebant festis convivia lauta diebus."
            },
            {
                "verse": "Lepidina"
            },
            {
                "verse": "Pistasis siqua est, digna est heroe marito,"
            },
            {
                "verse": "Cultorem tamen et vitis suspirat et horti"
            },
            {
                "verse": "Et cui sit cucumis sit et unca cucurbita curae;"
            },
            {
                "verse": "Est quoque spes agiles sciat, ut tornare catinos."
            },
            {
                "verse": "At non Hermitis, nec Olympias, aut Conicle"
            },
            {
                "verse": "Haec sibi coniugia aut hos exoptant hymenaeos."
            },
            {
                "verse": "Conicle consueta plagas et retia ferre"
            },
            {
                "verse": "Venatorem amat et venantis amore tenetur;"
            },
            {
                "verse": "Aucupiis capta est, hinc aucupis uritur igni"
            },
            {
                "verse": "Hermitis, nec amica colo, sed et apta choreis:"
            },
            {
                "verse": "Hae casus mihi saepe suos et vulnera nudant,"
            },
            {
                "verse": "Quod felix hymenaeo et quod te coniuge felix."
            },
            {
                "verse": "Notus Olympiadis non est amor, et timet, et vult,"
            },
            {
                "verse": "Ast prohibet pudor et durae reverentia matris;"
            },
            {
                "verse": "Ipsa tamen concurrere equum et resonare sub armis"
            },
            {
                "verse": "Gaudet, et e celsa immoritur spectare fenestra;"
            },
            {
                "verse": "Pingit acu tamen, ut credas mugire iuvencum,"
            },
            {
                "verse": "In coeno grunnire suem, crepitare cicadas,"
            },
            {
                "verse": "Ut, modo cum geminos filo discrevit amores,"
            },
            {
                "verse": "Hunc certare avibus risu mitem et tamen alis"
            },
            {
                "verse": "Saevire et tacitum stillare in corda venenum,"
            },
            {
                "verse": "Illicet insolitum volucres sentire calorem,"
            },
            {
                "verse": "Illum arcu facibusque trucem mansuescere in haerba,"
            },
            {
                "verse": "Sed furtim celeres oculis iactare favillas,"
            },
            {
                "verse": "Illicet incensos errare per avia tauros."
            },
            {
                "verse": "Est inter natas foecundae prima Labullae"
            },
            {
                "verse": "Nomine Formellis: non hac felicius hortos"
            },
            {
                "verse": "Ulla colit, nulli concedit munere fusi,"
            },
            {
                "verse": "Seu ducat linum, seu mollis vellera lanae,"
            },
            {
                "verse": "Serica seu digitis promittat fila magistris,"
            },
            {
                "verse": "Aurea seu nivea texatur bractea dextra:"
            },
            {
                "verse": "Felix sorte sua, nymphaque beatior omni."
            },
            {
                "verse": "Illi secretis fons est nitidissimus hortis"
            },
            {
                "verse": "Pomonis donum, matris tutela Labullae,"
            },
            {
                "verse": "Matris Hamadryadis; et amavit hanc quoque Pomon,"
            },
            {
                "verse": "Pomon avus Fragolae, atavus cerealis Acerrae,"
            },
            {
                "verse": "Vitiferaeque abavus non certa prole Casullae."
            },
            {
                "verse": "Centum habet hic neptes centumque e stirpe nepotes,"
            },
            {
                "verse": "Formellis sed cara illi; non advena fontem,"
            },
            {
                "verse": "Navita non sitiit, avido quin captus amore"
            },
            {
                "verse": "Deserat et patriam et fessos aetate parentes."
            },
            {
                "verse": "Virginis haec nunc fida comes thalamoque ministrat"
            },
            {
                "verse": "Et forma intoleranda et pictis alta cothurnis,"
            },
            {
                "verse": "Quos illi suit ex auro miniosus Aluntas,"
            },
            {
                "verse": "Blanda tamen facilisque et amata ad munera comis."
            },
            {
                "verse": "Mille adsunt huic deliciae et bona commoda ruris;"
            },
            {
                "verse": "Una mihi invidiae est cornix, cui noctua Bauli"
            },
            {
                "verse": "Cesserit atque oculis Sabuloni gracculus albis."
            },
            {
                "verse": "Haec et: \"Have formosa et hera o mihi cara\" salutat,"
            },
            {
                "verse": "Observansque fores: \"Quis, ait, nunc hostia pulsat?\""
            },
            {
                "verse": "Macron"
            },
            {
                "verse": "Cedam ego turturibus nigris nostraeque columbae,"
            },
            {
                "verse": "Sitque semel vidisse deam."
            },
            {
                "verse": "Lepidina"
            },
            {
                "verse": "Vel cesseris alno,"
            },
            {
                "verse": "Ad quam defossi centum illi ex aere trientes"
            },
            {
                "verse": "Servantur. Nunc illa domi parat anxia lactis"
            },
            {
                "verse": "Candentem florem misto et cum melle farinam,"
            },
            {
                "verse": "Mox subigit succincta sinum, nudata lacertos"
            },
            {
                "verse": "Praestringit violas albas et lilia cana."
            },
            {
                "verse": "Parthenope tum culta manus miratur: ibi illa"
            },
            {
                "verse": "Lacteolas et thyrsiculos et oluscula signat,"
            },
            {
                "verse": "Inde latet forma nimiumque et dote superba."
            },
            {
                "verse": "Verum age et hoc, coniux, (fas est) requiesce sub arcu;"
            },
            {
                "verse": "Nam defessa traho vix genua, et inepta canistri"
            },
            {
                "verse": "Sarcina me gravat, et clivo sudavimus ambo,"
            },
            {
                "verse": "Nuper et hic cecinisse ferunt Meliseon et aegras"
            },
            {
                "verse": "Solantem curas nec mitia fata gementem"
            },
            {
                "verse": "Phosphoridos natae: en hic e turribus altis"
            },
            {
                "verse": "Fistula dependet, saevi monumenta doloris,"
            },
            {
                "verse": "Signaque certa manent, numerique per ora feruntur:"
            },
            {
                "verse": "\"Phosphori nata, quis heu, quis te mihi, Phosphori, ademit?"
            },
            {
                "verse": "O mecum, o salices, mecum o lugete, myricae.\""
            },
            {
                "verse": "Macron"
            },
            {
                "verse": "Quin, age, pone et honus, et membra labore relaxa,"
            },
            {
                "verse": "Iam gravida es, Lepidina, et honus grave languida defers."
            },
            {
                "verse": "Hac quoque pompa venit, via nec capit ipsa Napaeas;"
            },
            {
                "verse": "Hic licet et spectare una et requiesse sub umbra."
            }
        ],
        [],
        [
            {
                "verse": "Macron"
            },
            {
                "verse": "Huvidula est, quae prima venit, sed et una rosetum"
            },
            {
                "verse": "Fert Pesti, fert et violas haec una Vesevi,"
            },
            {
                "verse": "Fuscaque roscidaque et venosis lactea mammis."
            },
            {
                "verse": "Lepidina"
            },
            {
                "verse": "O coniux, prima haec, prima haec ne despice quantum"
            },
            {
                "verse": "Et calamis valet et cantu, verum una videri"
            },
            {
                "verse": "Non formosa cupit, luxum aspernata procosque,"
            },
            {
                "verse": "Asparago gaudet fungisque operosa legendis,"
            },
            {
                "verse": "Quos et herae, quos et matri dimittat in urbem."
            },
            {
                "verse": "O mihi cara soror (potes et soror ipsa vocari),"
            },
            {
                "verse": "Dic, age, qui comites, quos et ducunt hymenaeos,"
            },
            {
                "verse": "Planuri o generosa soror Leucogidis albae."
            },
            {
                "verse": "Planuris"
            },
            {
                "verse": "Descendunt, soror, et nemora, et cava flumina currunt"
            },
            {
                "verse": "Ad thalamos, mille antra deos vomuere, et ab altis"
            },
            {
                "verse": "Montibus indigenae Fauni proteruntque ruuntque"
            },
            {
                "verse": "Ad portas; iter ingentes non explicat Orcos,"
            },
            {
                "verse": "Quos acherusiacae fauces, nova numina, mittunt,"
            },
            {
                "verse": "Stagnaque Baulorum, quos hostia pinguis Averni"
            },
            {
                "verse": "Emisere adytis lacus et fluitantis Araxi."
            },
            {
                "verse": "Mira illis sunt ora, soror, radiantia fronti"
            },
            {
                "verse": "Lumina, sulfureis fumus de naribus efflat,"
            },
            {
                "verse": "Tempora per serpunt rami mentoque rigescunt"
            },
            {
                "verse": "Hircosae setae; tum guttura collaque circum"
            },
            {
                "verse": "Squalent sulfureae totoque in pectore crustae,"
            },
            {
                "verse": "Caetera membra nigror merus occupat et situs et nox."
            },
            {
                "verse": "Lepidina"
            },
            {
                "verse": "Me miseram, hi ne etiam? Procul, ah procul."
            },
            {
                "verse": "Planuris"
            },
            {
                "verse": "O mea, siste"
            },
            {
                "verse": "Ad cryptam; ferratus adest Aeronius, adsunt"
            },
            {
                "verse": "Tercentum rapidi umbrones totidemque molossi."
            },
            {
                "verse": "Ipsi abigent tecti colla et longa ilia ferro,"
            },
            {
                "verse": "Ore latrant, saevum valeant qui inhibere Typhoea;"
            },
            {
                "verse": "Moverat Aenaria ferus hic, et monte revulso"
            },
            {
                "verse": "Raptabatque iter et litus pede celsus obibat,"
            },
            {
                "verse": "Intrabatque antrum: ecce Acron, ecce aspera proles"
            },
            {
                "verse": "Lancusi Pelicon et marsicus Armillatus"
            },
            {
                "verse": "Deturbant antro et foemori cava vulnera figunt;"
            },
            {
                "verse": "Ille per extremas praeceps vix effugit undas."
            },
            {
                "verse": "Lepidina"
            },
            {
                "verse": "Et fessa es, mea Planuri, et liquidissimus amnis"
            },
            {
                "verse": "It subter, sitienti et aquas et pocula promam;"
            },
            {
                "verse": "Proximaque Uranie scorteum et sua poma paravit,"
            },
            {
                "verse": "Quae mihi cara soror forma prior et prior annis,"
            },
            {
                "verse": "Quodque vides, summa procul innuit alta fenestra."
            },
            {
                "verse": "Planuris"
            },
            {
                "verse": "Assideo, Lepidina, et poma et pocula sumam:"
            },
            {
                "verse": "Mox tibi et heroas referam summosque Oriarchas,"
            },
            {
                "verse": "Quos mirere, soror, simul et vereare superbos."
            },
            {
                "verse": "Primus agit pompam Gaurus cum coniuge Campe,"
            },
            {
                "verse": "Ingentemque manu pinum fert; pendet ab alta"
            },
            {
                "verse": "Hinc leporum grex, inde anatum, post ordine longo"
            },
            {
                "verse": "Et damae capreaeque et aper leboride silva,"
            },
            {
                "verse": "Et perdix nemore e Clanii et vulturnius anser,"
            },
            {
                "verse": "Ardeaque fuliceque et grus lucrinide ab alga."
            },
            {
                "verse": "Ipse ebulo pinxitque genas et pectora gypso."
            },
            {
                "verse": "At Campe asparago crines redimita virago"
            },
            {
                "verse": "Frondentem a radice alnum fert strenua, ubi omnis"
            },
            {
                "verse": "Pendet et autunnus matura et fructibus aestas,"
            },
            {
                "verse": "Pomaque praecoquaque et auro certantia mala,"
            },
            {
                "verse": "Et viridi cum fronde pira, atque cydonia cana:"
            },
            {
                "verse": "Per medios volitant ramos merulaeque hululaeque,"
            },
            {
                "verse": "Pippilat et passer, et dulce canit Philomele."
            },
            {
                "verse": "Ursulon insequitur frontem insignitus echino,"
            },
            {
                "verse": "Ipse humeris pedibusque ingens et cornibus ingens;"
            },
            {
                "verse": "Cornibus ingentes nutanti pondere cistas"
            },
            {
                "verse": "Castanea e molli sorbisque virentibus, idem"
            },
            {
                "verse": "Fert humero crumeram nucis et mulctralia lactis,"
            },
            {
                "verse": "Fert lateri geminas immani ventre lagenas"
            },
            {
                "verse": "Sorbino e bimo atque ex anniculo viridisco,"
            },
            {
                "verse": "Et dextra hinnuleos querula cum matre gemellos."
            },
            {
                "verse": "A leva coniux felici prole Marana"
            },
            {
                "verse": "Laeta canit; sociae plaudunt ad carmina nymphae."
            },
            {
                "verse": "Ipsa favos ac mella simul macerumque lupinum"
            },
            {
                "verse": "Plurimaque in nitidis fert ova recentia qualis,"
            },
            {
                "verse": "Haec illa est felix et coniuge digna Marana,"
            },
            {
                "verse": "Docta et acu, docta et lino, doctissima lana:"
            },
            {
                "verse": "Dos illi ingentes tercentum ad sidera quercus,"
            },
            {
                "verse": "Tercentumque nuces, quarum tria iugera campi"
            },
            {
                "verse": "Brachia protendunt, mille et cum vitibus alni,"
            },
            {
                "verse": "Tercentumque suum armentum, et nemus undique cinctum"
            },
            {
                "verse": "Arbuteisque comis et nucliferis pinetis,"
            },
            {
                "verse": "Et quae se multa circumtegit esculus umbra."
            },
            {
                "verse": "Hunc post incedit lentis Misenius heros"
            },
            {
                "verse": "Passibus, ipse senex, iuvenum sed viribus usus."
            },
            {
                "verse": "Vectibus hi sullatum alte per brachia cetum"
            },
            {
                "verse": "Attollunt, caudaque iter et vestigia verrit"
            },
            {
                "verse": "Immanis fera et informi riget horrida dorso,"
            },
            {
                "verse": "Tum quassat caput et minitanti tergore nutat;"
            },
            {
                "verse": "Faucibus ac tenebras simul et vomere, et simul ipsa"
            },
            {
                "verse": "Visa lues pelagusque haurire atque hiscere coelum:"
            },
            {
                "verse": "Occurrunt, trepidoque sinu sua pignora celant"
            },
            {
                "verse": "Attonitae matres: pavor hinc, hinc plausus euntum."
            },
            {
                "verse": "Ipsa viam sibi, qua gressum fert, bellua pandit,"
            },
            {
                "verse": "At tubicen vocat urgentem ad spectacula turbam,"
            },
            {
                "verse": "Cantantis longe ingeminant nemora ardua murmur:"
            },
            {
                "verse": "\"Pastores tellure sati gensque eruta sulcis,"
            },
            {
                "verse": "Monstra cavete maris scopuloso et tergore cetum;"
            },
            {
                "verse": "Vulnerat et cauda insidians et devorat ore."
            },
            {
                "verse": "Vos, iuvenes, celerate iter et vim afferte lacertis.\""
            },
            {
                "verse": "Haec tubicen, turba ingenti clamore salutat"
            },
            {
                "verse": "Sebethon: \"Nove nupte, nuces para et indue vestem,"
            },
            {
                "verse": "Quam tibi acerranae musco flavente Napaeae"
            },
            {
                "verse": "Neverunt, quam pinxit acu Pomelia, ut imo"
            },
            {
                "verse": "Fronderet limbo patulis satureia ramis,"
            },
            {
                "verse": "Sibilet ut tenui de fronde locusta susurro,"
            },
            {
                "verse": "Indue et intextum buxo frondente galerum.\""
            },
            {
                "verse": "In medio telas operosa observat Aragne"
            },
            {
                "verse": "Disponitque manu, volitantem et captat asilum;"
            },
            {
                "verse": "Ille fugam parat, ast tenui interceptus amictu"
            },
            {
                "verse": "Implicitatque pedes et passis instrepit alis,"
            },
            {
                "verse": "Lydaque de tacito prodit tum turgida nido."
            },
            {
                "verse": "Hunc iusta coniux Prochyteia incedit et ore"
            },
            {
                "verse": "Et gestu spectanda et pictae tegmine pallae;"
            },
            {
                "verse": "Nexilibus cochleis limbus sonat, horrida echinis"
            },
            {
                "verse": "Zona riget, viridique sinus frondescit in alga."
            },
            {
                "verse": "In manicis querulae ludunt per flumina ranae,"
            },
            {
                "verse": "Cum subito extremas interstrepit anser ad ulvas,"
            },
            {
                "verse": "Tum linquunt mediis convicia rauca sub undis"
            },
            {
                "verse": "Attonitae, inde cavos referunt ad carmina rictus,"
            },
            {
                "verse": "Raucaque limosae meditantur murmura ripae."
            },
            {
                "verse": "Auribus hinc oriens radiat sol, splendet at illinc"
            },
            {
                "verse": "Luna pruinosis incedens candida bigis."
            },
            {
                "verse": "Ipsa manu speculum dextra fert, cuius in orbe,"
            },
            {
                "verse": "Cum sese gemino inclusit Latonia cornu,"
            },
            {
                "verse": "Nocte quidem insidias Satyrorum artesque procaces"
            },
            {
                "verse": "Detegit et cautis aperit nova furta Napaeis:"
            },
            {
                "verse": "Illae iter occulto rapiunt per devia passu."
            },
            {
                "verse": "Luce autem, cum sol speculo diffulxit, ibi omnis"
            },
            {
                "verse": "Cernere erit curas et facta infida virorum,"
            },
            {
                "verse": "Quique paret thalamo fraudem litemque maritus."
            },
            {
                "verse": "Hoc fertur dominae rarum ac memorabile donum,"
            },
            {
                "verse": "Quo secura sui tueatur foedera lecti."
            },
            {
                "verse": "Claudicat hinc heros Capimontius, et de summo"
            },
            {
                "verse": "Colle ruunt misti iuvenes mistaeque puellae."
            },
            {
                "verse": "Omnis amat chorus et iuncti glomerantur amantes;"
            },
            {
                "verse": "Is lento incedit passu baculoque tuetur"
            },
            {
                "verse": "Infirmum foemur et choreis dat signa movendis,"
            },
            {
                "verse": "Assuetus choreae ludisque assuetus amantum."
            },
            {
                "verse": "Has inter mihi nota Marillia cantat: \"Ad alnum"
            },
            {
                "verse": "Cogite oves, amat alnus, amant dominique gregesque.\""
            },
            {
                "verse": "Responsant: \"Amat alnus, amant dominique gregesque.\""
            },
            {
                "verse": "Sparguntur passim e calathis violaeque rosaeque,"
            },
            {
                "verse": "Et cava maenalios suspirat tybia versus."
            },
            {
                "verse": "Praecedit gravidis bis septem honerata canistris"
            },
            {
                "verse": "Pompa puellarum, pendent mantilia circum"
            },
            {
                "verse": "Alba quidem, croceis sed flavescentia villis;"
            },
            {
                "verse": "Cuique suus comes haeret amans, cui corniger agnus"
            },
            {
                "verse": "Ex humeris grave pendet honus, sua fistula cuique,"
            },
            {
                "verse": "Plaudit et arguta de valle canentibus echo:"
            },
            {
                "verse": "\"Sparge tuas, Sebethe, nuces, en colligit uxor;"
            },
            {
                "verse": "Parthenope, tua poma sinu (vir seliget) effer.\""
            },
            {
                "verse": "At iuvenum manus usa humeris et pectore anhelans"
            },
            {
                "verse": "Ingentes taurorum armos, ingentia aprorum"
            },
            {
                "verse": "Corpora subvectat duplici pendentia conto,"
            },
            {
                "verse": "Bis septem capita hirta albis nutantia sannis."
            },
            {
                "verse": "Ingeminant plausus, et vox sonat: \"Exue, nupta,"
            },
            {
                "verse": "Exue gausapinas et nudo corpore ramum"
            },
            {
                "verse": "Excipe, puniceo praefert quem cortice coniux."
            },
            {
                "verse": "Exue gausapinas, coniux, ramoque valenti"
            },
            {
                "verse": "Sterne aciem, clausis uxorisque ingrue portis"
            },
            {
                "verse": "Comminus arma ciens, telumque in sanguine tinge.\""
            },
            {
                "verse": "Fescennina crepant latis convicia campis."
            },
            {
                "verse": "At lino felix felixque Ansatia fuso"
            },
            {
                "verse": "Ostentat rarum decus ac variabile textum,"
            },
            {
                "verse": "Costalionis opus, telaeque insigne decorum."
            },
            {
                "verse": "Hinc illinc fluit amnis opacaque ripa virescit"
            },
            {
                "verse": "Margine cincta suo ruptisque immurmurat undis;"
            },
            {
                "verse": "Apparet certo tenuis sed semita calle,"
            },
            {
                "verse": "Qua nigrum formica agmen trahit ordine longo,"
            },
            {
                "verse": "Festinant aliae, ut plenos populentur acervos,"
            },
            {
                "verse": "Illa redit rapto gravida, atque e pondere fessa"
            },
            {
                "verse": "Invitat sociam in praedam, ac sese ore salutant,"
            },
            {
                "verse": "Pars condit terrae atque hiemi male credit iniquae;"
            },
            {
                "verse": "Emicat agmen agens segetique infertur abactae,"
            },
            {
                "verse": "Ut nunc iam videas, nunc iam vidisse putaris."
            },
            {
                "verse": "In medio positis clauduntur ovilia saeptis,"
            },
            {
                "verse": "Balat ovis vacuam ad mulctram et se calce tuetur,"
            },
            {
                "verse": "Upilio at geminis sudans premit hubera palmis;"
            },
            {
                "verse": "Effluit hinc illinc tepidus liquor, adiuvat uxor,"
            },
            {
                "verse": "Blanditurque viro mulgetque incincta capellam,"
            },
            {
                "verse": "Et cava fumanti spumant mulctralia lacte;"
            },
            {
                "verse": "Filia parva focum bucca excitat, effurit intus"
            },
            {
                "verse": "Lactea vis, florem inde legunt trepidantis aheni;"
            },
            {
                "verse": "Post, ubi concrevit liquor ac deferbuit humor,"
            },
            {
                "verse": "Tunc parco sale contingunt honerantque canistris,"
            },
            {
                "verse": "Decoctusque novo lentescit caseus orbe."
            },
            {
                "verse": "Circumstat pecus ignavum fucusque culexque,"
            },
            {
                "verse": "Quos fumo puer aut ramo frondente coercet"
            },
            {
                "verse": "Sedulus. Ipsa suo variatur tela colore,"
            },
            {
                "verse": "Egregium dominae quondam ac memorabile munus."
            },
            {
                "verse": "Non arbor frondosa cavis sic vallibus, hortis"
            },
            {
                "verse": "Sic mediis protenta cucurbita, non adeo grex"
            },
            {
                "verse": "Altilium dum scalpit humi sequiturque parentem"
            },
            {
                "verse": "Oblectant oculos et corda liquentia mulcent:"
            },
            {
                "verse": "Tale decus telae, talem praescribit honorem."
            },
            {
                "verse": "Hos ego, cara soror, vidi novique Oriarchas."
            },
            {
                "verse": "Murronem fama est cum coniuge Tifatea"
            },
            {
                "verse": "Adventare etiam et centum properare quadrigis,"
            },
            {
                "verse": "Ilice frondentem caput et colla ilice cinctum;"
            },
            {
                "verse": "Hunc centum ciceris grummos totidemque phaseli"
            },
            {
                "verse": "Convectare fabaeque ingentes volvere acervos"
            },
            {
                "verse": "Horreaque annosae cereris; tum praela trecenta,"
            },
            {
                "verse": "Et vini fontem atque lacus lenaeidos undae"
            },
            {
                "verse": "Curribus effluere, stagnare liquoribus arva"
            },
            {
                "verse": "Baccheis, ipsum ex alta fluitare Caserta"
            },
            {
                "verse": "Euchion, in laticemque lyaeum abiisse Casoram."
            },
            {
                "verse": "Uxorem vero assuetam Marcinida soli"
            },
            {
                "verse": "Et lini cultricem olerumque et cannapis, illam"
            },
            {
                "verse": "Et properare iter et rhedas agitare volantes."
            },
            {
                "verse": "Ne qua sit thalamis per se mora, ne, mea, ne tu"
            },
            {
                "verse": "Crede aliam, seu vere fabis, aestate phaselo"
            },
            {
                "verse": "Fortius insudare atque invigilare colentem."
            },
            {
                "verse": "Ipsa et acu insutas vestes iunco atque genista"
            },
            {
                "verse": "Dat dominae, ipse et crateras novum opus Faberontae"
            },
            {
                "verse": "Legit herae et triplicem palmae de fronde coronam,"
            },
            {
                "verse": "Fictiliumque operum decus immortale mitellam"
            },
            {
                "verse": "Intinctamque croco et frondenti bacchare cinctam."
            },
            {
                "verse": "Et mihi iuncta fide et ceparum Pulvica cura"
            },
            {
                "verse": "Hoc et idem mea Panicoclis studiosa lupini"
            },
            {
                "verse": "Adventare refert socia cum gente Vesevum,"
            },
            {
                "verse": "Oblitum cladisque suae veterumque malorum,"
            },
            {
                "verse": "Finitimosque heroas, et alta ex arce Cicalae"
            },
            {
                "verse": "Hircosum Capreonem hirco nymphaque creatum"
            },
            {
                "verse": "Succinctum rapis et amictum tempora porro."
            },
            {
                "verse": "Curribus hunc corbes atque horrea avellanarum"
            },
            {
                "verse": "Devehere, ipsum huda referentem carmen avena:"
            },
            {
                "verse": "\"Rura meam te, Amarylli, tenent, ego vector in urbem;"
            },
            {
                "verse": "Dum redeo simul et peponos cole et allia velle."
            },
            {
                "verse": "Ex urbe, o Amarylli, tibi nova munera porto,"
            },
            {
                "verse": "Fusosque flavamque colum pictosque cothurnos.\""
            },
            {
                "verse": "Alternant socii atque iterant nova carmina valles:"
            },
            {
                "verse": "\"Nos dominae siliquas et corna rubentia, felix"
            },
            {
                "verse": "Oscula Sebethus feret et feret oscula virgo."
            },
            {
                "verse": "Nos ferimus dulcem peponum et melimela beatis;"
            },
            {
                "verse": "Hi peponum et melimela legent thalamoque toroque.\""
            },
            {
                "verse": "Ipse autem monte e summo sua dona Vesevus"
            },
            {
                "verse": "Devectat trivium ad vetus Artusique macellum,"
            },
            {
                "verse": "Invectusque asino spargit sua munera plebi"
            },
            {
                "verse": "Delicias ruris, post et digitalia et aptos"
            },
            {
                "verse": "Verticulos fuso et tinnuleas volsellas."
            },
            {
                "verse": "Plebs plaudit, varioque asinum clamore salutant,"
            },
            {
                "verse": "Brasiculisque apioque ferum nucibusque coronant."
            },
            {
                "verse": "Mox vecti gravibusque rotant vinalia contis"
            },
            {
                "verse": "Plena horno, plena et bimo nitrata quadrimo;"
            },
            {
                "verse": "Illa ruunt, ipse ex asino sua munera laudat,"
            },
            {
                "verse": "Laudantem plausu sequitur vesuina iuventus,"
            },
            {
                "verse": "Dissultantque cavae, favet et de vallibus echo."
            },
            {
                "verse": "Lepidina"
            },
            {
                "verse": "Qua facie, mea Planuri, quo est ore Vesevus?"
            },
            {
                "verse": "Planuris"
            },
            {
                "verse": "Porticia hoc mihi fida comes narrare solebat,"
            },
            {
                "verse": "Carmeli simul ad fontem dum rapa lavamus:"
            },
            {
                "verse": "Ventre quidem modico, at medio de pectore gibbum"
            },
            {
                "verse": "Protendit, quanta est Baviae cretatilis olla,"
            },
            {
                "verse": "Qua miscet suibus pultes farcitque catinum;"
            },
            {
                "verse": "Quodque pudet, nullas res hic habet et caret illis,"
            },
            {
                "verse": "Pro quibus intumuit cucumis niger; inde Napaeae"
            },
            {
                "verse": "Hunc rident, rident et Oreades; ille superbum"
            },
            {
                "verse": "Nutat et inflexo quassat nigra tempora cornu,"
            },
            {
                "verse": "Quod longe horrescit setis hinc inde reflexis."
            },
            {
                "verse": "At calvum caput, et nullo vestitur amictu;"
            },
            {
                "verse": "Stant mento sentes, horrentque ad pectora dumi."
            },
            {
                "verse": "Ah vereor, soror, et dicam tamen: huius ab ore"
            },
            {
                "verse": "Curvantur geminae sannae, quarum altera pontum"
            },
            {
                "verse": "Tetra petit fluctusque ferox et litora verrit,"
            },
            {
                "verse": "Altera Sarastris fauces, saxa horrida Sarni,"
            },
            {
                "verse": "Ac tantum non..."
            },
            {
                "verse": "Lepidina"
            },
            {
                "verse": "Ah soror, ah mea, desine et istos"
            },
            {
                "verse": "Enarrare Oriarchas: en venit aurea pompa,"
            },
            {
                "verse": "En cultae Dryades, comptae quoque Oreades adsunt,"
            },
            {
                "verse": "Et choreas agitare pares et dicere versus."
            }
        ],
        [],
        [
            {
                "verse": "Driades"
            },
            {
                "verse": "Turturibus si certa fides certusque columbis"
            },
            {
                "verse": "Est amor, at variat non mutuus ardor amantum."
            },
            {
                "verse": "Oreades"
            },
            {
                "verse": "Turturibus si certa fides certusque columbis"
            },
            {
                "verse": "Est amor, et thalami sunt vincula certa mariti."
            },
            {
                "verse": "Driades"
            },
            {
                "verse": "Fert filicem desertus ager, male cultus et hortus;"
            },
            {
                "verse": "Non filicem bene aratus ager, non cultior hortus."
            },
            {
                "verse": "Oreades"
            },
            {
                "verse": "Non rixam cultus thalamus, non culcitra litem;"
            },
            {
                "verse": "Fert pacem thalamus cultus, fert culcitra somnum."
            },
            {
                "verse": "Driades"
            },
            {
                "verse": "Somne io, pax dulcis io, cantate, puellae."
            },
            {
                "verse": "Oreades"
            },
            {
                "verse": "Oscula io, amplexus et io celebrate, sorores."
            },
            {
                "verse": "Lepidina"
            },
            {
                "verse": "Has, coniux, mea Planuris sat novit; at illam"
            },
            {
                "verse": "Nosse nequit mea fida comes, mihi cara Patulcis"
            },
            {
                "verse": "Culta comam, succincta sinus et candida pectus,"
            },
            {
                "verse": "Quaeque etiam roseo ver ipsum spirat ab ore."
            },
            {
                "verse": "Macron"
            },
            {
                "verse": "Talis eras, cum te primum, Lepidina, sub ulmo"
            },
            {
                "verse": "Cantantem vidi, croceis sic ipsa cothurnis"
            },
            {
                "verse": "Saltabas, sic ora rosas, sic colla ligustrum"
            },
            {
                "verse": "Florebant; memini numeros et verba canentis:"
            },
            {
                "verse": "\"Urit me Macronis amor Neside creati.\""
            },
            {
                "verse": "Lepidina"
            },
            {
                "verse": "Ipse refers, patula cantat meus ignis ab ulmo,"
            },
            {
                "verse": "Ulmus amor Macronis, amor Macronis ab ulmo."
            },
            {
                "verse": "Alter erat croceus, alter tibi calceus albus,"
            },
            {
                "verse": "Cingebat crines frondoso e subere ramus,"
            },
            {
                "verse": "Et primo tonsore tibi nova barba nitebat."
            },
            {
                "verse": "Macron"
            },
            {
                "verse": "Ipsa canis, querulae rumpunt tua verba cicadae,"
            },
            {
                "verse": "Et dixti: \"Nec amant et sunt sine amore cicadae.\""
            },
            {
                "verse": "Lepidina"
            },
            {
                "verse": "Ipse arcu querulas stringis de fronde cicadas,"
            },
            {
                "verse": "Et dixti: \"Querulae rumpant nunc verba cicadae,\""
            },
            {
                "verse": "Ut sese ad choreas, Macron, movet apta Patulcis,"
            },
            {
                "verse": "Et niveis suris nigrisque Patulcis ocellis."
            },
            {
                "verse": "Macron"
            },
            {
                "verse": "Sic memini, niveas nudasti tum mihi plantas,"
            },
            {
                "verse": "Ad fontem cum fessa lavas; ego condor in ulva."
            },
            {
                "verse": "Lepidina"
            },
            {
                "verse": "Ipsa canit formosa Patulcis, amatque Patulcis;"
            },
            {
                "verse": "Me miseram, ut tristes surgunt ad tempora rugae."
            },
            {
                "verse": "Patulcis"
            },
            {
                "verse": "Parthenope Sebethon amat, Platamonis Halantum,"
            },
            {
                "verse": "Utraque nympha suum tenet et fovet utraque amantem;"
            },
            {
                "verse": "Sola Patulcis amans, sola est sine amante Patulcis."
            },
            {
                "verse": "Illum Nisa tenet deserti ad litoris algam"
            },
            {
                "verse": "Nigra genu croceisque genis et lumine glauco:"
            },
            {
                "verse": "Alba genu roseisque genis et lumine nigro"
            },
            {
                "verse": "Oreque puniceo moeret deserta Patulcis,"
            },
            {
                "verse": "Expectatque deae non seram vindicis iram,"
            },
            {
                "verse": "Et venit ad choreas, nec iam desperat amantem."
            },
            {
                "verse": "Nisa, meum tandem reddes mihi, Nisa, Nivanum."
            },
            {
                "verse": "Macron"
            },
            {
                "verse": "Ut languet formosa et amari digna puella."
            },
            {
                "verse": "Et sua furta mihi narravit saepe Nivanus;"
            },
            {
                "verse": "Nisa illum studiis avium ad sua litora traxit."
            },
            {
                "verse": "Tu modo fac viridem Ligurim de coniuge Pansae,"
            },
            {
                "verse": "(Deperit hanc iuvenis) nunc hoc age perfice, coniux,"
            },
            {
                "verse": "Coniuge de Pansae dono ferat ipsa Patulcis."
            },
            {
                "verse": "Non mora, quin retrahat celerem in sua vota Nivanum,"
            },
            {
                "verse": "Ipsa Patulcin adi, cura est mihi adire Nivanum."
            },
            {
                "verse": "Lepidina"
            },
            {
                "verse": "O coniux, o Macron, ego hoc pro munere iam scis,"
            },
            {
                "verse": "Scis tibi quid referam; referet sua dona Patulcis."
            },
            {
                "verse": "Macron"
            },
            {
                "verse": "Ecce venit formosa, venit decus heroinon,"
            },
            {
                "verse": "Et myrto dives serpillisque inclyta virgo,"
            },
            {
                "verse": "Clara thymo longeque etiam clarissima melle"
            },
            {
                "verse": "Antiniana. Ruunt huius fama undique amantes,"
            },
            {
                "verse": "Et bona pars sine dote petunt connubia nymphae."
            },
            {
                "verse": "Ipsa seni blandita, senem cupit, huius ab ore"
            },
            {
                "verse": "Et choreas agit, et carmen meditata per hortos"
            },
            {
                "verse": "Laeta canit; stupet ad saepem mirata iuventus."
            },
            {
                "verse": "Hinc sola incedit passuque elata superbo,"
            },
            {
                "verse": "Invitatque senem et suspiria ridet amantum."
            },
            {
                "verse": "Nec nosti, Lepidina, deam?"
            },
            {
                "verse": "Lepidina"
            },
            {
                "verse": "Quin, o mea cura,"
            },
            {
                "verse": "(Nondum notus eras) sensi sub rupe canentem."
            },
            {
                "verse": "Prima illi vox: \"Eurydice, meaque optima coniux,"
            },
            {
                "verse": "Eurydice, mihi solus amor.\" Tum verba notavi,"
            },
            {
                "verse": "Nunc numeros memini, quid amor iam denique sensi;"
            },
            {
                "verse": "Quid sit amor, quid hymen, quid sint connubia nosco."
            },
            {
                "verse": "Macron"
            },
            {
                "verse": "Est illi sepostum opus artificis Melidoxi"
            },
            {
                "verse": "Fistula, sunt numeri intacti cantoris Hymellae:"
            },
            {
                "verse": "Despicit hinc et oloris avenam et carmina cygni."
            },
            {
                "verse": "Tum septem nitidae sunt praesto ad munera nymphae,"
            },
            {
                "verse": "Sedulaque Uranie scenam atque umbracula tendit."
            },
            {
                "verse": "Illam non alias hederae cinxere virentes"
            },
            {
                "verse": "Aptius, aut roseis insedit fistula labris;"
            },
            {
                "verse": "Quin numeros meditata canit nova carmina virgo."
            }
        ],
        [],
        [
            {
                "verse": "Antiniana"
            },
            {
                "verse": "Dicite io, iuvenes, et io geminate, puellae."
            },
            {
                "verse": "Hesperus adveniet fausto cum sidere, nimphae"
            },
            {
                "verse": "Qui referet thalamos, qui vincula nectat amantum."
            },
            {
                "verse": "Dicite io, iuvenes, et io geminate, puellae."
            },
            {
                "verse": "Chorus"
            },
            {
                "verse": "Dicimus: o Hymenaee, io Hymen, Hymenaee."
            },
            {
                "verse": "Antiniana"
            },
            {
                "verse": "Hesperus adveniet, socii qui foedera lecti,"
            },
            {
                "verse": "Qui statuat leges, qui deducat Hymenaeum."
            },
            {
                "verse": "Dicite io, iuvenes, et io geminate, puellae."
            },
            {
                "verse": "Chorus"
            },
            {
                "verse": "Dicimus: o Hymenaee, io Hymen, Hymenaee."
            },
            {
                "verse": "Antiniana"
            },
            {
                "verse": "Hesperus adveniet cari desponsor amoris,"
            },
            {
                "verse": "Qui teneros lusus et muta gaudia monstret."
            },
            {
                "verse": "Dicite io iuvenes, et io geminate, puellae."
            },
            {
                "verse": "Chorus"
            },
            {
                "verse": "Dicimus: o Hymenaee, io Hymen, Hymenaee."
            },
            {
                "verse": "Antiniana"
            },
            {
                "verse": "Interea, adveniet dum Vesperus aureus, et dum"
            },
            {
                "verse": "Flameolum et roseos Hymen parat ipse cothurnos,"
            },
            {
                "verse": "Omina dicamus thalamo Geniumque citemus."
            },
            {
                "verse": "Gausapinas virides, nova nupta novusque maritus,"
            },
            {
                "verse": "Induite et viridem capiti geminate coronam;"
            },
            {
                "verse": "Sint vobis anni virides viridisque iuventus,"
            },
            {
                "verse": "Et virides horti sint et viridantia rura."
            },
            {
                "verse": "Dicite: \"Io, sic fila neunt, sic stamina volvunt.\""
            },
            {
                "verse": "Chorus"
            },
            {
                "verse": "Euge io, sic fila neunt, sic stamina volvunt."
            },
            {
                "verse": "Antiniana"
            },
            {
                "verse": "Nascetur proles heroo sanguine digna,"
            },
            {
                "verse": "Altera, quae tauros domet et sciat ordine plantas"
            },
            {
                "verse": "Disserere et lentam in quincuncem ponere vitem,"
            },
            {
                "verse": "Felix et pratis et felix hubere terrae."
            },
            {
                "verse": "Dicite: \"Io, sic fila neunt, sic stamina volvunt.\""
            },
            {
                "verse": "Chorus"
            },
            {
                "verse": "Euge io, sic fila neunt, sic stamina volvunt."
            },
            {
                "verse": "Antiniana"
            },
            {
                "verse": "Altera, quae telas cum pectine ducat eburno,"
            },
            {
                "verse": "Discernatque et acu silvas et flumina ducat,"
            },
            {
                "verse": "Et fuso docilique manu ingeniosa propago."
            },
            {
                "verse": "Dicite: \"Io, sic fila neunt, sic stamina volvunt.\""
            },
            {
                "verse": "Chorus"
            },
            {
                "verse": "Euge io, sic fila neunt, sic stamina volvunt."
            },
            {
                "verse": "Antiniana"
            },
            {
                "verse": "Nascentur heroes et heroum inclyta pubes,"
            },
            {
                "verse": "Ac litibusque sparoque verutisque apta iuventus,"
            },
            {
                "verse": "Qui monstra oceani, qui saxicolas Tritones"
            },
            {
                "verse": "Avertant terrae Sirenum et litora servent."
            },
            {
                "verse": "Dicite: \"Io, sic fila neunt, sic stamina volvunt.\""
            },
            {
                "verse": "Chorus"
            },
            {
                "verse": "Euge io, sic fila neunt, sic stamina volvunt."
            },
            {
                "verse": "Antiniana"
            },
            {
                "verse": "Nascetur qui Mopso et faunigenis Meliboeis"
            },
            {
                "verse": "Dent iura, et gregibus saltus et pascua monstrent,"
            },
            {
                "verse": "Ipsi pastorum reges pecorumque magistri."
            },
            {
                "verse": "Dicite: \"Io, sic fila neunt, sic stamina volvunt.\""
            },
            {
                "verse": "Chorus"
            },
            {
                "verse": "Euge io, sic fila neunt, sic stamina volvunt."
            },
            {
                "verse": "Antiniana"
            },
            {
                "verse": "Nascetur qui longinquis procul advena terris"
            },
            {
                "verse": "Haec adeat pastor pauper loca, cuius ab ore"
            },
            {
                "verse": "Arida vicini resonent et saxa Vesevi,"
            },
            {
                "verse": "Ipsae quem pinus, ipsa haec arbusta vocabunt."
            },
            {
                "verse": "Ille alta sub rupe canet frondator ad auras"
            },
            {
                "verse": "Pastoris musam Damonis et Alphesiboei:"
            },
            {
                "verse": "Illi concedant hinc Tityrus, inde Menalcas,"
            },
            {
                "verse": "Alter oves, alter distentas lacte capellas,"
            },
            {
                "verse": "Et mirata suos requiescent flumina cursus,"
            },
            {
                "verse": "Damonis musam dum cantat et Alphesiboei."
            },
            {
                "verse": "Dicite: \"Io, sic fila neunt, sic stamina volvunt.\""
            },
            {
                "verse": "Chorus"
            },
            {
                "verse": "Euge io, sic fila neunt, sic stamina volvunt."
            },
            {
                "verse": "Antiniana"
            },
            {
                "verse": "Nasceturque alius longo post tempore pastor"
            },
            {
                "verse": "Advena et ipse quidem, proprii sed consitor horti;"
            },
            {
                "verse": "Ausit et hic tenerum calamo trivisse labellum."
            },
            {
                "verse": "Hunc et Damoetas et amabit lyctius Aegon,"
            },
            {
                "verse": "Alter oves niveas dono dabit, alter et hedos."
            },
            {
                "verse": "Hic pascet niveos haerbosa ad flumina cygnos,"
            },
            {
                "verse": "Misceat ipsa suos pascenti Amaryllis olores;"
            },
            {
                "verse": "Hic et populea vacuus cantabit in umbra,"
            },
            {
                "verse": "Uranie intactam cantanti iunget avenam,"
            },
            {
                "verse": "Et cantum argutae referent ad sidera valles."
            },
            {
                "verse": "Dicite: \"Io, sic fila neunt, sic stamina volvunt.\""
            },
            {
                "verse": "Chorus"
            },
            {
                "verse": "Euge io, sic fila neunt, sic stamina volvunt."
            },
            {
                "verse": "Antiniana"
            },
            {
                "verse": "Succedentque alii Damones et Alphesiboei,"
            },
            {
                "verse": "Quique etiam tenui musam meditentur avena"
            },
            {
                "verse": "Pastores hedera insignes et arundine clari."
            },
            {
                "verse": "O mihi tum, ut choreas agitare et dicere versus,"
            },
            {
                "verse": "Compositique senis mutae applausisse favillae,"
            },
            {
                "verse": "Ut iuvet et notam tumulo instaurare querelam:"
            },
            {
                "verse": "Ipse senex tacita positus laetabitur urna."
            },
            {
                "verse": "Dicite: \"Io, sic fila neunt, sic stamina volvunt.\""
            },
            {
                "verse": "Chorus"
            },
            {
                "verse": "Euge io, sic fila neunt, sic stamina volvunt."
            },
            {
                "verse": "Antiniana"
            },
            {
                "verse": "Dicite: \"Io Hymenaee, io Hymen, Hymenaee.\""
            },
            {
                "verse": "Chorus"
            },
            {
                "verse": "Dicimus: o Hymenaee, io Hymen, Hymenaee,"
            },
            {
                "verse": "Io Hymen, Hymenaee Hymen, Hymen Hymenaee,"
            },
            {
                "verse": "Felix o Hymenaee, Hymen felix Hymenaee."
            },
            {
                "verse": "Lepidina"
            },
            {
                "verse": "O Macron, nympha haec lepido ut sermone locuta est;"
            },
            {
                "verse": "Illi mel labris, favus illi stillat ab ore."
            },
            {
                "verse": "Macron"
            },
            {
                "verse": "O coniux, nympha haec longe est ditissima melle,"
            },
            {
                "verse": "Centum habet haec apium tabulata, examina centum."
            },
            {
                "verse": "Lepidina"
            },
            {
                "verse": "Nunc agedum, ad thalamos properat nanque undique pompa,"
            },
            {
                "verse": "Quae Macron domino, dominae Lepidina loquamur"
            },
            {
                "verse": "Conveniat, nanque illa et forma et dote superbit."
            },
            {
                "verse": "Dos illi centumque boves totidemque iuvenci,"
            },
            {
                "verse": "Tercentum simae cyrnea matre capellae,"
            },
            {
                "verse": "Cornigerique hedi totidem, quis fronte sub hirta"
            },
            {
                "verse": "Albescunt maculae, sunt caetera corpora fulvi,"
            },
            {
                "verse": "Custodes gemini arctoa de gente lacones,"
            },
            {
                "verse": "Mille theatinis errant quae montibus agnae;"
            },
            {
                "verse": "Praeterea decus illud inenarrabile textum"
            },
            {
                "verse": "Frondentis zonae cerasi de cortice nexae"
            },
            {
                "verse": "Aurato et iunco et purpureis viburnis,"
            },
            {
                "verse": "E cuius medio pandens avis altilis alas"
            },
            {
                "verse": "Et scalpit terras et pullos evocat ore:"
            },
            {
                "verse": "Illi triticea tingunt sua rostra farina,"
            },
            {
                "verse": "Mox fovet abductis saturos sua mater in alis,"
            },
            {
                "verse": "Ergo quid domino, dominae quid uterque loquamur,"
            },
            {
                "verse": "Dic, Macron, sua verba suo sint munere digna."
            },
            {
                "verse": "Macron"
            },
            {
                "verse": "Qui tuus est et ubique comes, lepor adsit et ipse"
            },
            {
                "verse": "Cum primis, Lepidina, tibi et venus illa loquenti."
            },
            {
                "verse": "Lepidina"
            },
            {
                "verse": "Rura lepos meus is, coniux, colit, effugit urbem,"
            },
            {
                "verse": "Forsitan et dominae risum movisse iuvabit."
            },
            {
                "verse": "Macron"
            },
            {
                "verse": "Suavia sint quaecunque feres, Lepidina, memento."
            },
            {
                "verse": "Lepidina"
            },
            {
                "verse": "Quin etiam geminata illi simul oscula tradam."
            },
            {
                "verse": "Macron"
            },
            {
                "verse": "Sic dices: \"Cape, nympha, bonum, qui me urit, amorem,"
            },
            {
                "verse": "Obbam lactis et haec fumanti farta canistro;"
            },
            {
                "verse": "Tercentumque illae cyrnea matre capellae,"
            },
            {
                "verse": "Mille theatinis errant quae montibus agnae,"
            },
            {
                "verse": "Bis gravidae fiant anno bis et hubera tendant.\""
            },
            {
                "verse": "Sic dicam: \"Sume hos culto de margine fructus,"
            },
            {
                "verse": "Qui tibi notus amor nostri matrisque patrisque,"
            },
            {
                "verse": "Cornigerique illi geminos de coniuge foetus"
            },
            {
                "verse": "Suscipiant fronte albentes et tergore fulvos;"
            },
            {
                "verse": "Ipse mares videas uno de ventre gemellos,"
            },
            {
                "verse": "Sis Macron illi, illa suo Lepidina Macroni.\""
            },
            {
                "verse": "Haec nos, et properemus, et hostia celsa petamus."
            }
        ]
    ]
}