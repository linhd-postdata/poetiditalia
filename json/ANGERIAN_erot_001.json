{
    "author": "Girolamo Angeriano",
    "title": "erotopaegnion",
    "url": "http://www.poetiditalia.it/texts/ANGERIAN|erot|001",
    "text": [
        [
            {
                "verse": "libellus ad lectorem"
            },
            {
                "verse": "Doctrinam si forte cupis, si forte lepores"
            },
            {
                "verse": "Pierios, domini ne lege scripta mei."
            },
            {
                "verse": "Dum nimis igne calet, solum describit inertes"
            },
            {
                "verse": "Curas, et quanta est Caelia, quantus Amor."
            }
        ],
        [
            {
                "verse": "Munera si nequeo tibi mittere magna, libellum"
            },
            {
                "verse": "Hunc parvum et nugas, ut queo, mitto meas."
            },
            {
                "verse": "At si laudanda completur voce libellus"
            },
            {
                "verse": "Hic parvus, dignum et nobile munus erit."
            },
            {
                "verse": "Deficiunt vestes, argentum, et iaspis, et aurum,"
            },
            {
                "verse": "Sed non quae docta carmina scripta manu."
            },
            {
                "verse": "Sit quodcunque tamen quod trado, suscipe; saepe"
            },
            {
                "verse": "Vilibus ornatur frondibus ara deum."
            },
            {
                "verse": "Suscipe, cor trado, et mentem cum corde, meumque"
            },
            {
                "verse": "Trado animum: hic picta figura mei."
            },
            {
                "verse": "Castileonaeos inter venerandus honores"
            },
            {
                "verse": "Primus es, et patriae gloria prima tuae,"
            },
            {
                "verse": "Et maiora meres, nosco. si cernis amorem"
            },
            {
                "verse": "Ipse meum, magni pignus amoris habes."
            }
        ],
        [
            {
                "verse": "Omnia Pan vincit. vicisti Pana, Cupido."
            },
            {
                "verse": "Vincar ego? quid agam? Pan tibi cedit. amem."
            }
        ],
        [
            {
                "verse": "Aonium, ut fierem vates, haurire liquorem"
            },
            {
                "verse": "Optabam, et lauri nectere fronde caput."
            },
            {
                "verse": "Accessi ad fontes. vidit me Phoebus ab alto"
            },
            {
                "verse": "Culmine. \"quae poscis dona negantur,\" ait."
            },
            {
                "verse": "Eiectus, flevi. tandem, miserata labores,"
            },
            {
                "verse": "Alma Venus, \"Paphias i bibe,\" dixit, \"aquas.\""
            },
            {
                "verse": "Accessi, et sitiens absorpsi mixta venenis"
            },
            {
                "verse": "Pocula, et ignifero mersus in amne fui."
            },
            {
                "verse": "Nunc haec poena mihi, nam dicere cogor amores,"
            },
            {
                "verse": "Non carmen, fati cantor et esse mei."
            }
        ],
        [
            {
                "verse": "Lassatus cursu et quaerens requiescere, pulchrae"
            },
            {
                "verse": "Virginis in gremium candidus ibat Amor."
            },
            {
                "verse": "Illa excandescit tamquam Notus imbribus actus,"
            },
            {
                "verse": "Tamquam in vesano nigra procella mari."
            },
            {
                "verse": "Excutit hunc totis manibus, proclamat, et obstat"
            },
            {
                "verse": "Pollueret castos ne sibi flamma sinus."
            },
            {
                "verse": "\"Cur ita trudor?\" ait deus. admiratur. at illa,"
            },
            {
                "verse": "Illa inquit, \"non sum Caelia nota tibi?\""
            },
            {
                "verse": "Ut pede qui pressit colubrum, post horret abitque,"
            },
            {
                "verse": "Sic miser audito hoc nomine fugit Amor;"
            },
            {
                "verse": "Et fugiens dixit, \"fugienti parce! parentem"
            },
            {
                "verse": "Credideram, non te. tu mihi visa parens.\""
            }
        ],
        [
            {
                "verse": "Non ego turbati crescentia nubila caeli,"
            },
            {
                "verse": "Non vereor fluctus, atra procella, tuos,"
            },
            {
                "verse": "Non mare cum saevit ventis, non grandinis ictus,"
            },
            {
                "verse": "Non dura imperio fulmina missa Iovis,"
            },
            {
                "verse": "Non pestes morbosque graves, non plena cicutis"
            },
            {
                "verse": "Pocula, non colubri dira venena trucis,"
            },
            {
                "verse": "Non subitos terrae motus, non horrida Martis"
            },
            {
                "verse": "Proelia, non casus, sors male fida, tuos,"
            },
            {
                "verse": "Non rapidos ignes, non Mortis tela recurva,"
            },
            {
                "verse": "Non Styga, non terno qui vorat ore canem."
            },
            {
                "verse": "Nil haec. at solum vereor te, Caelia; solum"
            },
            {
                "verse": "Tu potis et vitam et tradere fata mihi."
            }
        ],
        [
            {
                "verse": "Vera mei effigies haec vultus. deficit una"
            },
            {
                "verse": "Vita hic. cum picta est, non ego vivus eram."
            }
        ],
        [
            {
                "verse": "Forma quid est? decor almus, vivax gratia, gratus"
            },
            {
                "verse": "Per iusta admixtus membra colore favor."
            },
            {
                "verse": "Quae soror huic? soror huic felix Sapientia, at illa,"
            },
            {
                "verse": "Illa animum, haec oculos conspicienda rapit."
            },
            {
                "verse": "Quae formosa magis? magis haec formosa, magisque"
            },
            {
                "verse": "Allicit; illato lumine cuncta beat."
            },
            {
                "verse": "Sed cur hanc sequimur, iacet altera pressa, siletque?"
            },
            {
                "verse": "Non mirum: placida haec et levis, illa riget."
            },
            {
                "verse": "Haec grato et dulci procedit et ore nitenti,"
            },
            {
                "verse": "Illa incompositis stat pudibunda comis."
            },
            {
                "verse": "Haec quare inflammat? Vivos quia visa per artus"
            },
            {
                "verse": "Influit, et radiis cor bibit ipsa suis."
            },
            {
                "verse": "In pretio quae stat? fulvo haec pretiosior auro."
            },
            {
                "verse": "Hanc quis non magnum numen habere videt?"
            },
            {
                "verse": "Cur haec, ferventi ceu flos aestate fatiscens,"
            },
            {
                "verse": "Praefertur? nitet haec, haec nitet, illa latet."
            },
            {
                "verse": "Hoc quod cernit amat quisquam, miratur et illud."
            },
            {
                "verse": "Hinc veniunt chartis quae modo texo meis."
            },
            {
                "verse": "Quid tunc Pallas erat, vis et Iunonia, malum"
            },
            {
                "verse": "Cum tulit a pulchro iudice laeta Venus?"
            },
            {
                "verse": "Quid ni Forma fuit, per quam tot funera Troes"
            },
            {
                "verse": "Acciperent, per quam Graecia maesta foret?"
            },
            {
                "verse": "Hyperides sileat, potuit sua pectora Phryne"
            },
            {
                "verse": "Denudans rigidi flectere iura fori."
            },
            {
                "verse": "Et Gorgo attonitos in marmora vertit amantes,"
            },
            {
                "verse": "Vicit et attonitos Hippodamia duces."
            },
            {
                "verse": "Non mirum, ergo, meos si Caelia flexit ocellos:"
            },
            {
                "verse": "Digna est illa homines, digna movere deos."
            }
        ],
        [
            {
                "verse": "Sunt geminae Veneres, Musaeque bis quinque, Dianae"
            },
            {
                "verse": "Et geminae, pulchrae quattuor et Charites."
            },
            {
                "verse": "Omnibus in rebus Venus est mea Caelia, Musa"
            },
            {
                "verse": "Docta, Diana nitens, et sine labe Charis."
            }
        ],
        [
            {
                "verse": "Caelia fatur, Amor fatur. sua lumina pandit"
            },
            {
                "verse": "Caelia, purpureus lumina pandit Amor."
            },
            {
                "verse": "Caelia dormit, Amor dormit. stat Caelia sola,"
            },
            {
                "verse": "Solus Amor. ridet Caelia, ridet Amor."
            },
            {
                "verse": "Caelia plaudit, Amor plaudit. dat Caelia cantus,"
            },
            {
                "verse": "Cantat Amor. plorat Caelia, plorat Amor."
            },
            {
                "verse": "Caelia plectra manu tractat, sua plectra decorus"
            },
            {
                "verse": "Tractat Amor. vadit Caelia, vadit Amor."
            },
            {
                "verse": "Quodcunque illa facit, facit hic. tamen ordine in uno"
            },
            {
                "verse": "Hoc variant: saeva est Caelia, mitis Amor."
            }
        ],
        [
            {
                "verse": "Pulchra brevi duras rosa tempore, forma brevique"
            },
            {
                "verse": "Tempore. sic formae par, rosa, tempus habes."
            }
        ],
        [
            {
                "verse": "Cernentes superi, qualis non amplius unquam"
            },
            {
                "verse": "Visa fuit, formam, diva puella, tuam,"
            },
            {
                "verse": "Illorum unus ait, \"cur olim maximus arsit,"
            },
            {
                "verse": "Nunc friget, tanto nec calet igne, deus?"
            },
            {
                "verse": "Europae et Danaes et Ledae vicit honorem,"
            },
            {
                "verse": "Et nihil hoc tanto fulget in orbe magis.\""
            },
            {
                "verse": "Dixit Amor, \"verum; sed prisco tempore nulla"
            },
            {
                "verse": "Virgo fuit dura. haec dura, superba, ferox.\""
            }
        ],
        [
            {
                "verse": "Attollis caelo si lumina, sidera gaudent;"
            },
            {
                "verse": "Si terrae affigis lumina, terra calet."
            },
            {
                "verse": "Fronte Venus fulget, si claudis lumina; nudus,"
            },
            {
                "verse": "Lumina si pandis, cum face saevit Amor."
            },
            {
                "verse": "Lumina si celas, maeret sine sidere caelum,"
            },
            {
                "verse": "Terra calore, Venus fronte, Cupido face."
            }
        ],
        [
            {
                "verse": "Quid quaeris? quo tendis, iners? quo vota feruntur?"
            },
            {
                "verse": "Dic, cupis auratos forsan habere lares?"
            },
            {
                "verse": "Hoc alii poscant. vis culti iugera campi"
            },
            {
                "verse": "An regum solium pontificumque toros?"
            },
            {
                "verse": "Infelix quicunque cupit. quodcunque sub undis"
            },
            {
                "verse": "Hermus habet teneam, quae mihi tuta quies?"
            },
            {
                "verse": "Irus inops essem, quamvis immensa tenerem"
            },
            {
                "verse": "Imperia aut gazas, Croese superbe, tuas."
            },
            {
                "verse": "Nudus in has veni terras, et nudus abibo;"
            },
            {
                "verse": "Hinc mea sollicito vita labore caret."
            },
            {
                "verse": "Hinc pello curas, et laetam duco iuventam;"
            },
            {
                "verse": "Hinc sperno quicquid dives avarus habet."
            },
            {
                "verse": "Nil ergo exoptas? exopto ut diligat illa"
            },
            {
                "verse": "Me totum et dulci simus uterque toro."
            }
        ],
        [
            {
                "verse": "Stabat Amor, stabat mea Caelia. uterque favillas"
            },
            {
                "verse": "In me vertebant, hic face et illa oculis."
            },
            {
                "verse": "Victus eram, victus, cum fallax ore rubenti"
            },
            {
                "verse": "Dixit Amor, \"iaculis da tua corda meis,"
            },
            {
                "verse": "Tete redde mihi.\" dixi, \"me reddo puellae,"
            },
            {
                "verse": "Non tibi; tu saeva cuspide regna tenes."
            },
            {
                "verse": "Illa meis ornet spoliis sua templa, gravique"
            },
            {
                "verse": "Illius ante pedes compede vinctus eam.\""
            },
            {
                "verse": "Haec simul ut fudi trepidanti pectore verba,"
            },
            {
                "verse": "Alligor, atque libens do mea colla iugo."
            },
            {
                "verse": "Quis credet fronti? visa est tunc mitis, at illa,"
            },
            {
                "verse": "Illa magis feta tigride saeva fuit."
            }
        ],
        [
            {
                "verse": "Quid spectatis? Amor sum saxeus, armaque fictus"
            },
            {
                "verse": "Ficta gero. vivens Caelia verus Amor."
            }
        ],
        [
            {
                "verse": "Ut grex porcorum morti servamur, et hora"
            },
            {
                "verse": "Crastina quid tradet dicere nemo potest."
            },
            {
                "verse": "Hoc cuicunque notum cum sit, vivamus, et omnis"
            },
            {
                "verse": "Apposito fugiat cura dolorque mero."
            },
            {
                "verse": "Res alias fortuna negat? fortuna beatum"
            },
            {
                "verse": "Me faciet, si tu, Caelia diva, voles."
            }
        ],
        [
            {
                "verse": "Caelia, cui tantum tribuit Natura Polusque,"
            },
            {
                "verse": "Sit minor ingenio ut femina virque tuo;"
            },
            {
                "verse": "Caelia, formosis forma praestante deabus,"
            },
            {
                "verse": "Moribus et priscis anteferenda viris;"
            },
            {
                "verse": "Caelia, Pierias inter veneranda sorores"
            },
            {
                "verse": "Arte tua et dulci verba sonante lyra;"
            },
            {
                "verse": "Omnia sub caelo quae sunt, tibi, Caelia, cedunt"
            },
            {
                "verse": "Ingenio, forma, moribus, arte, lyra."
            }
        ],
        [
            {
                "verse": "Dum niveo ducit raram de marmore formam"
            },
            {
                "verse": "Sculptor, et eximiae perfecit artis opus,"
            },
            {
                "verse": "\"Vera haec effigies?\" quidam inquit, \"et illius hic stat"
            },
            {
                "verse": "Flatilis in venis spiritus? ora movet?"
            },
            {
                "verse": "Haec ferit, illa ferit; surdis haec auribus, illa"
            },
            {
                "verse": "Auribus et surdis; haec riget, illa riget;"
            },
            {
                "verse": "Haec alba, illa alba; haec magis est crudelis, et illa"
            },
            {
                "verse": "Crudelis magis est; haec silet, illa silet."
            },
            {
                "verse": "Haec glacialis hiems friget, glacialis et illa"
            },
            {
                "verse": "Friget hiems, lapis haec sculptus, et illa lapis."
            },
            {
                "verse": "Sed non aequales sunt una parte, quod illa,"
            },
            {
                "verse": "Illa magis vento mobilis, haec stabilis.\""
            }
        ],
        [
            {
                "verse": "Ibat venatum in silvas telumque gerebat"
            },
            {
                "verse": "Caelia, et alipedi maxima stabat equo."
            },
            {
                "verse": "Obvius it volucris puer illi, telaque vibrans,"
            },
            {
                "verse": "\"Certemus,\" fatur, \"dum geris arma, simul.\""
            },
            {
                "verse": "Caelia sed, tenerum ridens, ait, \"arma gerentem,"
            },
            {
                "verse": "Stulte, petis non te vici ego inermis? abi.\""
            }
        ],
        [
            {
                "verse": "Cum Venerem aspicerem sine flammis, \"accipe,\" dixi,"
            },
            {
                "verse": "\"De nostro flammam corpore.\" at illa mihi,"
            },
            {
                "verse": "\"Sunt versa in cinerem tua pectora. si volo flammam,"
            },
            {
                "verse": "Dat flammam ex oculis Caelia, et uro deos.\""
            }
        ],
        [
            {
                "verse": "Quid mihi, barbaricae si miscent proelia turmae,"
            },
            {
                "verse": "Maeret et ereptis Ausonis ora bonis?"
            },
            {
                "verse": "Quid mihi si dira descendunt grandine nimbi,"
            },
            {
                "verse": "Ustulat et cultos Sirius acer agros?"
            },
            {
                "verse": "Quid mihi si pereunt homines, armenta gregesque,"
            },
            {
                "verse": "Insidet et siccis faucibus atra fames?"
            },
            {
                "verse": "Quid mihi si regnant reges, laudantur et ipsi,"
            },
            {
                "verse": "Vendit et elatos purpura lata duces?"
            },
            {
                "verse": "Quid mihi si totus cum terra corruit aether,"
            },
            {
                "verse": "Sorbet et erectas mobilis unda domus?"
            },
            {
                "verse": "Haec mihi cura: rosis et cingere tempora myrto,"
            },
            {
                "verse": "Et curas multo dilapidare mero."
            },
            {
                "verse": "Haec mihi cura: comas et barbam tingere suco"
            },
            {
                "verse": "Assyrio, et dulces continuare iocos."
            },
            {
                "verse": "Haec mihi cura: dies albo numerare lapillo,"
            },
            {
                "verse": "Lassaque composito membra fovere toro."
            },
            {
                "verse": "Haec mihi cura: novem cantu celebrare sorores,"
            },
            {
                "verse": "Dulciter et curvae plectra movere lyrae."
            },
            {
                "verse": "Haec mihi cura: tuas semper dicere laudes,"
            },
            {
                "verse": "O diva, et vultus semper amare tuos."
            }
        ],
        [
            {
                "verse": "Es deus, ambobus si aequales dirigis arcus;"
            },
            {
                "verse": "Non deus es, solum pars mea vulnus habet."
            }
        ],
        [
            {
                "verse": "Publica cum fierent spectacula, tela protervus"
            },
            {
                "verse": "Exercebat Amor, et Venus alma faces."
            },
            {
                "verse": "Diversae hic voces, diversa hic lumina, at una,"
            },
            {
                "verse": "Una est ut celebri visa puella choro."
            },
            {
                "verse": "Omnibus una fuit vox, et fuit omnibus unum"
            },
            {
                "verse": "Lumen. cum matre est factus inermis Amor."
            }
        ],
        [
            {
                "verse": "Quae te dira premit toties et vexat Erinys?"
            },
            {
                "verse": "Nonne pudet quae sunt ore tacenda loqui?"
            },
            {
                "verse": "Vera putat populus, nam stultos esse poetas"
            },
            {
                "verse": "Inquit. ego testis sum modo: stulta facis."
            },
            {
                "verse": "Et scribis, deles, et deles, scribis; et illa"
            },
            {
                "verse": "Quae servas non sunt carmina digna legi."
            },
            {
                "verse": "Nescis quicquid agis, nescis. sic labitur aevum,"
            },
            {
                "verse": "Sic manet in nullo mens tua firma gradu."
            },
            {
                "verse": "Iure queror, ferior cultro, feriorque lituris,"
            },
            {
                "verse": "Et patior calamo vulnera mille tuo."
            },
            {
                "verse": "Non curas (video) quid sit dementia, sed te"
            },
            {
                "verse": "Delectat praeceps et sine mente furor."
            },
            {
                "verse": "Hoc solum doleo: claras si mittar in auras,"
            },
            {
                "verse": "Quid dicam, si quis tam mala verba leget?"
            },
            {
                "verse": "Non meus hic error. clara tua voce fatebor"
            },
            {
                "verse": "Crimina, nam venient in caput illa tuum."
            },
            {
                "verse": "Clamabo in triviis, \"vellem nunc posse placere;"
            },
            {
                "verse": "O nequeo, insanus talia scripsit amans!\""
            }
        ],
        [
            {
                "verse": "Lassa quiescebat prope murmura fontis amoeni"
            },
            {
                "verse": "Caelia, ubi vario flore nitebat humus."
            },
            {
                "verse": "Mellificans it apes, et, circum roscida labra"
            },
            {
                "verse": "Dum volat, in terram, saepe repulsa, cadit."
            },
            {
                "verse": "Iam moritur, sed ait moriens, \"flos qualis in arvis"
            },
            {
                "verse": "Nascitur! ex flore hoc quam mihi dulce mori!\""
            },
            {
                "verse": "Haec ut dixit, Amor tumulum de caespite fecit,"
            },
            {
                "verse": "Atque illi tumulo haec carmina pauca dedit:"
            },
            {
                "verse": "Ambiguum est, an apes sit dulci mortua labro,"
            },
            {
                "verse": "An dulci flatu. mortua utroque fuit."
            }
        ],
        [
            {
                "verse": "In crine accendens Amor est intextus, amoenis"
            },
            {
                "verse": "Enitet in labris fronteque dulcis Amor."
            },
            {
                "verse": "In pulchris stat Amor manibus, stat pectore in albo;"
            },
            {
                "verse": "Cum cantas, doctis cantibus exit Amor."
            },
            {
                "verse": "Agglomeratur Amor pedibus, cum vadis; ubique,"
            },
            {
                "verse": "Ut servus dominam, te comitatur Amor."
            },
            {
                "verse": "Non unum ergo tenes, sed mille in corpore Amores."
            },
            {
                "verse": "Quicquid habes Amor est, o dea, quicquid agis."
            }
        ],
        [
            {
                "verse": "Fulgida cum legeret Cumano in litore conchas"
            },
            {
                "verse": "Caelia, \"fallor, an haec Cypria?\" dixit Amor."
            },
            {
                "verse": "\"Non fallor. sic pulchra nitet mea mater, et alba"
            },
            {
                "verse": "Sic flavas ornat spuma politque comas."
            },
            {
                "verse": "Sic ridet quaeritque iocos, sic pictus eburno"
            },
            {
                "verse": "Cestus adest collo, sic movet arte manus."
            },
            {
                "verse": "Fallor iners: haec pulchra magis. non fallor: euntes"
            },
            {
                "verse": "Tres video ancillas; autumo, sunt Charites."
            },
            {
                "verse": "Assistit scopulis, et paeto lumine, paeto"
            },
            {
                "verse": "Lumine commotas en! maris aequat aquas."
            },
            {
                "verse": "Heu! fallor. non illa cremat sic ore, rigentes"
            },
            {
                "verse": "Diva sed haec cautes et cremat ore fretum.\""
            }
        ],
        [
            {
                "verse": "Ne peream, avertis tua limina. falleris, illis"
            },
            {
                "verse": "Vivo magis. perimunt lumina? sic peream."
            }
        ],
        [
            {
                "verse": "In fulva dum pulchra Venus spatiatur arena,"
            },
            {
                "verse": "Et pelagi spectat maxima regna sui,"
            },
            {
                "verse": "Venit Amor sumpsitque faces. fax, missa per auras,"
            },
            {
                "verse": "Ussit Acidaliae mollia corda deae."
            },
            {
                "verse": "Novit ut illa sui rutilantia spicula nati,"
            },
            {
                "verse": "Vociferat, \"quid me, nate proterve, cremas?\""
            },
            {
                "verse": "Palluit audito matris clamore Cupido,"
            },
            {
                "verse": "Palluit, utaque silex obriguere comae."
            },
            {
                "verse": "Flens tandem dixit, \"non est tibi Caelia dispar;"
            },
            {
                "verse": "Hanc volui, non te (parce!), ferire deam.\""
            }
        ],
        [
            {
                "verse": "Aspiciens pictam in tabula se Caelia, \"sollers"
            },
            {
                "verse": "Pictor ubi nudam me modo vidit?\" ait."
            },
            {
                "verse": "Inquam ego, \"non nudam vidit te pictor. amantis"
            },
            {
                "verse": "Hic anima; hoc anima vivit amantis opus.\""
            }
        ],
        [
            {
                "verse": "Quid, cor iners, agis hic? ploro. Cur deseris illam"
            },
            {
                "verse": "Sic plorans? nequeo frigora tanta pati."
            },
            {
                "verse": "Unde hoc frigus habes? nix illo in pectore, durum"
            },
            {
                "verse": "Atque gelu. membris restituare meis."
            },
            {
                "verse": "Tu peior domina. nolo. fervoribus ardes."
            },
            {
                "verse": "Urerer: in membris stat gravis Aetna tuis."
            },
            {
                "verse": "Verum, sed, si corde vaco, dilabar in umbras"
            },
            {
                "verse": "Mortis, et in tenebris me teget atra dies."
            },
            {
                "verse": "Iam pridem ipse peris. cum te mea liquit inanem"
            },
            {
                "verse": "Gratia, tunc mota ex corpore vita fuit."
            },
            {
                "verse": "Nunc nisi parvus ades pulvis, nisi somnus et umbra,"
            },
            {
                "verse": "Et, quamvis vadas tu pede, luce cares."
            },
            {
                "verse": "Iungare o calidis his fibris; forsitan auram"
            },
            {
                "verse": "Vitalem accipiam. me quoque parca premit."
            },
            {
                "verse": "Non possum; sed erit qui nos curabit et urnam"
            },
            {
                "verse": "Tradet, et haec cernet verba viator ibi:"
            },
            {
                "verse": "Quos nequit vivos simul addere vita, sepulcrum"
            },
            {
                "verse": "Addit. obit nive cor, sed face cordis erus."
            }
        ],
        [
            {
                "verse": "In me cum rueret, facibus praecinctus et arcu,"
            },
            {
                "verse": "Fortis Amor, dixi, \"sum sine corde. vale."
            },
            {
                "verse": "Non possum exstingui: tota est mea vita sub illa,"
            },
            {
                "verse": "Illa ferox animum sustulit, illa tenet.\""
            },
            {
                "verse": "Convolat iratus, sed pulchra ut lumina vidit,"
            },
            {
                "verse": "\"Hoc tibi haec sceptrum, Caelia; vincor,\" ait."
            }
        ],
        [
            {
                "verse": "Ludificat vitam spes longa, nec exhibet ulli"
            },
            {
                "verse": "Quicquam homini. ut speres mors inopina vetat."
            }
        ],
        [
            {
                "verse": "Vivebam, nunc dispereo; qui spiritus artus"
            },
            {
                "verse": "Rexerat hos, sedes incolit ille alias."
            },
            {
                "verse": "Si vis in terris ut vivam, redde mihi illum;"
            },
            {
                "verse": "Aut, si non illum, redde tuam, oro, animam."
            },
            {
                "verse": "Sic mihi me reddes, sic te tibi, Caelia, reddes;"
            },
            {
                "verse": "Ambo sic parili iuncti in amore erimus."
            },
            {
                "verse": "At si dura manes, nec gaudes, perdis utrumque,"
            },
            {
                "verse": "Me, quia amo nimium, te, quia amas nihilum;"
            },
            {
                "verse": "Et, quanto est odiis amor excellentior, ipsa"
            },
            {
                "verse": "Tanto interfecto crimen amante facis."
            }
        ],
        [
            {
                "verse": "Omne olim caelum (ut fertur), caelum omne ruebat,"
            },
            {
                "verse": "Inter se superi dum fera bella gerunt."
            },
            {
                "verse": "Fortis erat Bromius thyrso, Mars ense, tridente"
            },
            {
                "verse": "Neptunus, fortis fulmine dextra Iovis."
            },
            {
                "verse": "At cum visus Amor fuit in fulgentibus armis,"
            },
            {
                "verse": "Necnon accensa lampade pulchra Venus,"
            },
            {
                "verse": "Privatur thyrso Bromius, Mars ense, tridente"
            },
            {
                "verse": "Neptunus, fortis fulmine dextra Iovis."
            }
        ],
        [
            {
                "verse": "Quis mihi te similem sic fecit, dulcis imago?"
            },
            {
                "verse": "Quam vere vultus exprimis ipsa meos!"
            },
            {
                "verse": "Tu palles, me pallor habet, tu lumine caeco,"
            },
            {
                "verse": "Caecus ego; nulla heu! mens tibi, nulla mihi."
            },
            {
                "verse": "Vita tuos artus, et nostros vita reliquit;"
            },
            {
                "verse": "Muta taces, muta est haec mea lingua, tacet."
            },
            {
                "verse": "Tu sine corde manes, maneo sine corde; moraris"
            },
            {
                "verse": "Hic sola, hic solus nocte dieque moror."
            },
            {
                "verse": "Membra geris tenui et fragili contexta papyro,"
            },
            {
                "verse": "In tenui et fragili cortice figor inops."
            },
            {
                "verse": "Nil nisi vana mei tu corporis umbra vel aura,"
            },
            {
                "verse": "Corporibus par est umbra vel aura meis."
            },
            {
                "verse": "Non multo duras tu tempore, tempore multo"
            },
            {
                "verse": "Non duro; fies tu cinis, ipse cinis."
            },
            {
                "verse": "Ambo pares, at laeta magis tu degis: amorem"
            },
            {
                "verse": "Non sentis, miserum me facit asper amor."
            }
        ],
        [
            {
                "verse": "Numen habet Pallas virtute, et robore Iuno,"
            },
            {
                "verse": "Diana et casto corde, decore Venus."
            },
            {
                "verse": "Cur, virtute nitens et robore cordeque casto"
            },
            {
                "verse": "Atque decore, cares numine? saeva manes."
            }
        ],
        [
            {
                "verse": "Consule quid faciam. flammis exuror, et illa,"
            },
            {
                "verse": "Illaque stat duro marmore dura magis."
            },
            {
                "verse": "Consulo. funde preces, sis illi blandus ubique."
            },
            {
                "verse": "Fundo preces illi blandior: usque fugit."
            },
            {
                "verse": "Tange chelyn digitis, et nervis dulcia necte"
            },
            {
                "verse": "Carmina. nil prosunt carmina, nilque chelys."
            },
            {
                "verse": "Te mitem ostendas, gemitus exprome tuosque"
            },
            {
                "verse": "Fletus. his gaudet saepe Cupido malis."
            },
            {
                "verse": "Me mitem ostendo, gemitu ex pectore promo,"
            },
            {
                "verse": "Sunt fletus fluvii lumina; spernor amans."
            },
            {
                "verse": "Mille potens aurum. sum pauper, pauper et auro"
            },
            {
                "verse": "Frangitur; haec regum munera dives habet,"
            },
            {
                "verse": "Tum magnum ieiuna fames delebit amorem."
            },
            {
                "verse": "Nulla fames. tempus. tempore maior erit."
            },
            {
                "verse": "Si non ista iuvant, laqueo da colla. moraris"
            },
            {
                "verse": "Quid, miser? haec flammis sola medela tuis."
            }
        ],
        [
            {
                "verse": "Saevis (nosco), noces; at quantum saeva nocensque"
            },
            {
                "verse": "Me pellis, tantum pulchra et honesta trahis."
            }
        ],
        [
            {
                "verse": "Sunt duri scopuli, sunt dura et marmora, durum"
            },
            {
                "verse": "Et ferrum; in summis robora dura iugis."
            },
            {
                "verse": "Sunt durae rupes, sunt antra et cornua dura,"
            },
            {
                "verse": "Atque adamas durus; durum hiemale gelu."
            },
            {
                "verse": "Durior at scopulis mea Caelia, marmore, ferro,"
            },
            {
                "verse": "Robore, rupe, antro, cornu, adamante, gelu."
            }
        ],
        [
            {
                "verse": "Quid nunc, blande puer, cessas et frigore torpes?"
            },
            {
                "verse": "Suscipe de pharetris aurea dona tuis."
            },
            {
                "verse": "Quid \"blandus\" vocitor, si frigens torpeo? et aurum"
            },
            {
                "verse": "Quid petis a misero? corpora nuda vides."
            },
            {
                "verse": "Dum sedet in molli prato et desiderat auram,"
            },
            {
                "verse": "Saepe movens flabrum, Caelia, mitte faces."
            },
            {
                "verse": "Non utor facibus: periit mea gloria. quondam"
            },
            {
                "verse": "Dives eram, sed nunc (aspice!) pauper amo."
            },
            {
                "verse": "Quae te res inopem, quae te res fecit inermem?"
            },
            {
                "verse": "Quae tenet in nivea flabra decora manu."
            },
            {
                "verse": "Quid video infelix? quid sentio? turbor et angor"
            },
            {
                "verse": "Et miror. tantum cur patrat una scelus?"
            },
            {
                "verse": "Ne mirere: oculis, oculis valet una decoris,"
            },
            {
                "verse": "Alliget ut cuivis fortia colla deo."
            },
            {
                "verse": "Expertus loquor haec: haerent conversa medullis"
            },
            {
                "verse": "Arma meis, illi cum iacit arma manus."
            },
            {
                "verse": "Quare age, non nudo flammas aut quaere sagittas."
            },
            {
                "verse": "Illa, illa imperium et numen Amoris habet."
            }
        ],
        [
            {
                "verse": "Cum dormiret Amor, rapuit clam pulchra pharetram"
            },
            {
                "verse": "Caelia. surrepta flevit Amor pharetra."
            },
            {
                "verse": "\"Noli,\" Cypris ait, \"sic flere, Cupido: pharetram"
            },
            {
                "verse": "Pulchra tibi rapuit Caelia; restituet."
            },
            {
                "verse": "Non opus est illi calamis, non ignibus; urit"
            },
            {
                "verse": "Voce, manu, gressu, pectore, fronte, oculis.\""
            }
        ],
        [
            {
                "verse": "Quid pingis, pictor? volucrem non cernis Amorem?"
            },
            {
                "verse": "Hic Amor? hoc nullus maior in orbe deus!"
            },
            {
                "verse": "Falleris; ardentes tua spongia deleat ignes,"
            },
            {
                "verse": "Deleat et pharetram. quid nisi monstra facis?"
            },
            {
                "verse": "Non opus est arcu, non armis; corpora parva"
            },
            {
                "verse": "Non habet hic, nec habet tela facesque manu."
            },
            {
                "verse": "Non sic nudus abit, niveas neque commovet alas;"
            },
            {
                "verse": "Non stat sic alacri flammeus ore color."
            },
            {
                "verse": "Quo pacto est, dicas, pingendum numen amoris?"
            },
            {
                "verse": "Nuda hic pingatur Caelia, pictus erit."
            }
        ],
        [
            {
                "verse": "Nunc reliquam degis vitam. quae vita recessit"
            },
            {
                "verse": "Desinit esse. hodie quae viget, illa tua."
            }
        ],
        [
            {
                "verse": "Dum cernit nitida sese Narcissus in unda"
            },
            {
                "verse": "Et perit, in florem labitur omne decus."
            },
            {
                "verse": "Saepe illum in pratis pueri et legere puellae,"
            },
            {
                "verse": "Texentes pexis florida serta comis."
            },
            {
                "verse": "Dum pressat disci moles onerosa Hyacinthum,"
            },
            {
                "verse": "Quaesitus Phoebo flos tener haesit humo."
            },
            {
                "verse": "Ille etiam, rabies apri quem dira furentis"
            },
            {
                "verse": "Pressit, Acidalium per nemus omne rubet."
            },
            {
                "verse": "Tu, quia nec flammas nosti neque dulcis amoris"
            },
            {
                "verse": "Praemia, eris duro in marmore dura silex."
            }
        ],
        [
            {
                "verse": "Quae tu? dic. Fortuna vocor. cur femina? quod sim"
            },
            {
                "verse": "Mobilis et fallax, et sine lege fluam."
            },
            {
                "verse": "Luce cares? cum dona fero, nil cerno. globoso"
            },
            {
                "verse": "Stas saxo? quam sint lubrica dona patet."
            },
            {
                "verse": "At manus haec virgam gestat, manus altera cornu."
            },
            {
                "verse": "Virga haec imperium monstrat, et illud opes."
            },
            {
                "verse": "Hoc mirum certe: cum sis regina, ferasque"
            },
            {
                "verse": "Fortunas aliis, tu tibi nuda manes."
            },
            {
                "verse": "Ne mirere: aliis cum largiar omnia, privor,"
            },
            {
                "verse": "Et patior casus saepe coacta meos."
            }
        ],
        [
            {
                "verse": "Quid facit argentum pretiosa in veste, vel aurum,"
            },
            {
                "verse": "Aut color? ut corpus contegat illa datur."
            },
            {
                "verse": "Ex ebore albenti quid sponda, aut fulcra, quid ipsa"
            },
            {
                "verse": "Stragula picta, struit si levis herba torum?"
            },
            {
                "verse": "Num, nisi priscorum historiis variata nitebunt"
            },
            {
                "verse": "Aulaea, infundet non sua dona sopor?"
            },
            {
                "verse": "Ampla quid ex auro rutilant laquearia, et ampla"
            },
            {
                "verse": "Quid sub Mygdonio marmore nixa domus?"
            },
            {
                "verse": "Si non haec picei depellunt nubila caeli,"
            },
            {
                "verse": "Nec sedant curas, non satis ima teges?"
            },
            {
                "verse": "Ipse, sibi qui pondus iners, fulgente vehatur"
            },
            {
                "verse": "Lectica, aut acri conspiciendus equo."
            },
            {
                "verse": "Quid meus acer equus, mea quid lectica refulgens,"
            },
            {
                "verse": "Si possum pedibus me modo ferre meis?"
            },
            {
                "verse": "Quid quaesitae epulae? facili saturabitur esca"
            },
            {
                "verse": "Venter edax, quantum nunc gula saevit atrox."
            },
            {
                "verse": "Haec facit aequorea ut pisces capiantur in unda."
            },
            {
                "verse": "Utque cadat duro vulnere fossus aper."
            },
            {
                "verse": "Ambitio infelix, permixta cupidine, quae non"
            },
            {
                "verse": "Cogit inassueto ferre labore mala?"
            },
            {
                "verse": "Felices quos turba putat, non credo. sepulcra"
            },
            {
                "verse": "Sunt illi, haec intus turpia, pulchra foris."
            },
            {
                "verse": "Exiguum non munus adest, quod vivo, polumque"
            },
            {
                "verse": "Quod specto. hoc ipso munere dives amo."
            }
        ],
        [
            {
                "verse": "Numina cur tot habes, genus o mortale, deorum?"
            },
            {
                "verse": "Est Amor in cunctis rebus ubique deus."
            },
            {
                "verse": "Mars hic bella gerens, terras Vulcanus adurens,"
            },
            {
                "verse": "Iuppiter impellens fulmina, Solque die,"
            },
            {
                "verse": "Nocte soror Solis, curas ex pectore pellens"
            },
            {
                "verse": "Bacchus, et Alcides, cum fera monstra domat,"
            },
            {
                "verse": "Cum risus blandosque iocos blandosque lepores"
            },
            {
                "verse": "Affert et miscet gaudia, pulchra Venus,"
            },
            {
                "verse": "Hermes, cum flectit mentes sermone, quietat"
            },
            {
                "verse": "Cum freta, Neptunus. sic deus unus Amor."
            }
        ],
        [
            {
                "verse": "Me spectas oculis lasciva iocantibus, inde"
            },
            {
                "verse": "Effugis, et rabida tigride peior ades."
            },
            {
                "verse": "Cum te credo meis manibus retinere, fugaci"
            },
            {
                "verse": "Pius cerva curris, cum timet ora canum."
            },
            {
                "verse": "Si paeta accedis, placida atque benigna parumper,"
            },
            {
                "verse": "Quam mihi post multo tempore saeva manes!"
            },
            {
                "verse": "Quicunque aspectat tam rarae praemia formae,"
            },
            {
                "verse": "Inter honoratas diceris esse deas;"
            },
            {
                "verse": "Numina sed laedis tua, cum sis impia nobis,"
            },
            {
                "verse": "Vana, fugax, fallax, horrida, dura, levis."
            }
        ],
        [
            {
                "verse": "Tres quondam nudas vidit Priameius heros"
            },
            {
                "verse": "Luce deas. video tres quoque luce deas"
            },
            {
                "verse": "Hoc maius, tres uno in corpore: Caelia ridens"
            },
            {
                "verse": "Est Venus, incedens Iuno, Minerva loquens."
            }
        ],
        [
            {
                "verse": "Caelia dum fulgens per florea rura vagatur,"
            },
            {
                "verse": "Saeva manum illius saeva momordit apes."
            },
            {
                "verse": "\"Unde has,\" inquit, \"habet volucris tam parva sagittas,"
            },
            {
                "verse": "Illato ut tumeat vulnere nostra manus?\""
            },
            {
                "verse": "Tunc respondit Amor, \"sum parvus et ipse, tenerque,"
            },
            {
                "verse": "Et iaculis quae stant mollio saxa meis."
            },
            {
                "verse": "Tu, paulo maior, quid non facis? ore pusillo"
            },
            {
                "verse": "Atque oculis montes et maris uris aquas.\""
            }
        ],
        [
            {
                "verse": "Si nimis intueor te, Caelia, parce. loquuntur"
            },
            {
                "verse": "Quas patior poenas lumina; lingua nequit."
            }
        ],
        [
            {
                "verse": "Dum canerem et crebris nequicquam questibus auras"
            },
            {
                "verse": "Implerem, incusans terque quaterque deos,"
            },
            {
                "verse": "Ex homine in querulam di me vertere cicadam."
            },
            {
                "verse": "Hinc queror, et voces ob mea damna fluunt."
            },
            {
                "verse": "Haec medicina mihi, veniet cum frigidus imber"
            },
            {
                "verse": "Et moriar stulto in carmine finis erit."
            },
            {
                "verse": "Mentior: hibernus me quamvis opprimat imber,"
            },
            {
                "verse": "Atque cadam, attrito corpore plura querar."
            }
        ],
        [
            {
                "verse": "Parthenopen cum laeta suam Venus advenit, atque"
            },
            {
                "verse": "Vadit olorinis conspicienda rotis,"
            },
            {
                "verse": "Gaudet odoriferis hortis gaudetque Vesevo,"
            },
            {
                "verse": "Quem colit intonsus Bacchus et alma Ceres."
            },
            {
                "verse": "Et modo Sebethi miratur fluminis undas,"
            },
            {
                "verse": "Et modo vernantis litora grata maris."
            },
            {
                "verse": "Mirum laudat opus praeclarae molis, et ipsa"
            },
            {
                "verse": "Alta ducum et regum culmina cuncta probat."
            },
            {
                "verse": "Praeterea videt in tabula te, Caelia, pictam."
            },
            {
                "verse": "Miratur. Veneri tunc Charis una refert,"
            },
            {
                "verse": "\"Quid si non pictos sed vivos videris artus,"
            },
            {
                "verse": "Quantaque sit formae gratia, quantus bonos?"
            },
            {
                "verse": "Dixeris, humanas praestat virtute puellas;"
            },
            {
                "verse": "Dixeris, aethereas praestat honore deas.\""
            },
            {
                "verse": "Admirans sine labe novam Venus alma tabellam,"
            },
            {
                "verse": "Telluri et figens lumina et ore rubens,"
            },
            {
                "verse": "Dixit, \"ego nollem tantae certamina formae,"
            },
            {
                "verse": "Non si sub Phrygio iudice causa foret.\""
            }
        ],
        [
            {
                "verse": "Puniceum digitis dum versat Caelia florem,"
            },
            {
                "verse": "Figit et in niveo pectore, Cypris ait,"
            },
            {
                "verse": "\"Cur mea dona gerit virgo haec ingrata? benignam"
            },
            {
                "verse": "Suscepit mentem, mitis an ardet amans?\""
            },
            {
                "verse": "Omnivagas quatiens puer insuperabilis alas"
            },
            {
                "verse": "Respondit, \"nunquam desinet esse ferox."
            },
            {
                "verse": "Etsi dona gerat nunc mitia, respice, si vis:"
            },
            {
                "verse": "Sunt illa effuso tincta cruore tuo."
            },
            {
                "verse": "Ostendit rixas cruor, et fera proelia et iras;"
            },
            {
                "verse": "Sunt animi signa haec sanguinolenta feri.\""
            },
            {
                "verse": "\"Care puer, rudis es, nec nosti tempora veris,\""
            },
            {
                "verse": "Mater ait, \"citius quam Notus illa fluunt."
            },
            {
                "verse": "Hic flos lacteolo qui gaudet pectore, vanae"
            },
            {
                "verse": "Significat formae quam cito munus abit."
            },
            {
                "verse": "Si pendit folium, haec ibi sunt praecepta: puella,"
            },
            {
                "verse": "Nunc vive: ut folium, sic tua vita, meum.\""
            }
        ],
        [
            {
                "verse": "Fingeret ut sculptor veros in marmore vultus,"
            },
            {
                "verse": "Vultus quaerebat posse videre tuos."
            },
            {
                "verse": "\"Huic,\" dixi, \"similem vis fingere? finge draconem,"
            },
            {
                "verse": "Qui teneat saevis corpora scissa modis."
            },
            {
                "verse": "Finge truces angues, aut nigrum finge venenum,"
            },
            {
                "verse": "Aut mare, cum tumidis exagitatur aquis."
            },
            {
                "verse": "Finge Notos rapidos atque umida nubila, et arma"
            },
            {
                "verse": "Finge Iovis: par his Caelia, saeva magis.\""
            },
            {
                "verse": "\"Non id quaero,\" refert, \"sed pulchram quaero figuram"
            },
            {
                "verse": "Illius, exsuperat quae sine fine deas.\""
            },
            {
                "verse": "Tunc ego, \"nil opus est alia tibi imagine; pectus"
            },
            {
                "verse": "Hoc aperi: in corde est pulchrior illa meo.\""
            }
        ],
        [
            {
                "verse": "Cur linquis caelum ob terras? tibi patria caelum,"
            },
            {
                "verse": "In caelo non hac pulchra puella magis."
            }
        ],
        [
            {
                "verse": "I nunc ad dominam, mea imago; nitebis ab omni"
            },
            {
                "verse": "Parte quidem, aetherei lux ubi solis adest."
            },
            {
                "verse": "Illa dat, illa aufert animas, illa omnia tamquam"
            },
            {
                "verse": "Immortale sibi numen adesset, agit."
            },
            {
                "verse": "Accelera passus, sed ne discede priusquam"
            },
            {
                "verse": "Non poteris celeres viva movere pedes."
            },
            {
                "verse": "Deinde, ubi vitali te mutam impleverit aura,"
            },
            {
                "verse": "Succurrat domini tunc tibi forma tui,"
            },
            {
                "verse": "Dumque venit tacitis praeceps occasio pennis,"
            },
            {
                "verse": "Voce pia, quae sunt vulnera nostra, refer."
            },
            {
                "verse": "Forsan fiet amans, et sic mihi parcet amanti;"
            },
            {
                "verse": "Et sic ambobus candidus annus erit."
            },
            {
                "verse": "Sed timeo hoc unum: ne, te dum pollice tangit,"
            },
            {
                "verse": "Exusta occumbas, simus et ambo pares."
            }
        ],
        [
            {
                "verse": "In claro dum se speculo pulcherrima comit"
            },
            {
                "verse": "Caelia, ubi pictus cum face stabat Amor"
            },
            {
                "verse": "Quis credet? sic inquit Amor: \"sum pictus, at ipsa"
            },
            {
                "verse": "Ipsa videns me nunc Caelia, verus Amor.\""
            }
        ],
        [
            {
                "verse": "Optarem fieri dives, sic dives ut ille"
            },
            {
                "verse": "Croesus, et immensae regna tenere Asiae."
            },
            {
                "verse": "Post cernens hominum casus, et cuncta sub Orcum"
            },
            {
                "verse": "Ire, quid optando talia discrucior?"
            },
            {
                "verse": "Divitias contemno tuas, rex Croese, tuamque"
            },
            {
                "verse": "Vendo Asiam unguentis, flore, mero, choreis."
            }
        ],
        [
            {
                "verse": "Colligit in nodum dum pexos Caelia crines"
            },
            {
                "verse": "Ad speculum, speculum talia verba refert:"
            },
            {
                "verse": "\"Quid me tam fixis, fixis miraris ocellis?"
            },
            {
                "verse": "Fulgorem superat lux tua clara meum."
            },
            {
                "verse": "Nota loquor: vitrea puer ille venustus in unda"
            },
            {
                "verse": "Conspectus proprio lumine fata tulit."
            },
            {
                "verse": "Heu! quia saeva manes, tibi nec vis parcere, saltem"
            },
            {
                "verse": "Parce mihi; tua me scrinia clausa tegant."
            },
            {
                "verse": "Occular aut tenebris, aut totum rumpar; amoris"
            },
            {
                "verse": "Non possum ulterius vulnera tanta pati."
            },
            {
                "verse": "Etsi non habeam sensum, tua gratia sensum"
            },
            {
                "verse": "Exhibet, et calidae sentio pestis onus."
            },
            {
                "verse": "Dirigis huc quoties spectantia lumina, flammae"
            },
            {
                "verse": "Succendunt inopi saucia membra mihi."
            },
            {
                "verse": "Hic neque veridica spectaris imagine; namque"
            },
            {
                "verse": "Opprimor, et vires non tibi reddo meas,"
            },
            {
                "verse": "Sic te qualis ades, talem vis nosse? tui nunc"
            },
            {
                "verse": "Aspice amatoris corda: ibi imago tua est.\""
            }
        ],
        [
            {
                "verse": "Quid me saeve tua laceras cum matre Cupido?"
            },
            {
                "verse": "Non ego! (quid quereris?) nec tibi mater obest."
            },
            {
                "verse": "Tu tibi causa mali. vacuo dum pectore molles"
            },
            {
                "verse": "Stant curae, fervens serpit in ossa vapor."
            },
            {
                "verse": "Num frustra Cyprin veteres dixere? puella"
            },
            {
                "verse": "Te cremat ignita cuspide; Cypris abest."
            },
            {
                "verse": "Numquid nullus Amor? nullus, sed forma nitorque"
            },
            {
                "verse": "Pulcher Amor; roseae plena pharetra genae;"
            },
            {
                "verse": "Spicula, solares oculi; manus alba, favillae;"
            },
            {
                "verse": "Et risus, Charites; verbaque, veris opes;"
            },
            {
                "verse": "Aurea plectra, comae. tandem, ferit illa, tenetque"
            },
            {
                "verse": "Illa arcum et flammas, nec mihi parcit, Amor?"
            },
            {
                "verse": "Nil facis ergo? nihil, sed nudus talia pando."
            },
            {
                "verse": "Quid pandis? pulchri Caelia quicquid habet."
            }
        ],
        [
            {
                "verse": "Se nudam aurato dum spectat Caelia panno,"
            },
            {
                "verse": "Et picturatum tangere gaudet opus,"
            },
            {
                "verse": "\"Dic, ubi me, pictor, vidisti corpore nudo?\""
            },
            {
                "verse": "Fatur, \"ubi candens et sine labe femur?"
            },
            {
                "verse": "Dic, ubi crura, pedes, mammas et cetera membra,"
            },
            {
                "verse": "Quae tam veridico scripta colore vigent?\""
            },
            {
                "verse": "Sic pictor: \"dubitas quid nunc? sum doctus ab illo"
            },
            {
                "verse": "Qui tuus est vero corde fidelis amans.\""
            },
            {
                "verse": "Quo pacto illa refert, \"me nudam vidit amator?"
            },
            {
                "verse": "Illius ex omni parte fugatur amor!\""
            },
            {
                "verse": "Tunc pictor: \"maeror pallorque illius et ardor"
            },
            {
                "verse": "Ostendit, quantum sit tua forma decens.\""
            },
            {
                "verse": "\"Si sum tam taetrica, et qui me sectantur amantes"
            },
            {
                "verse": "Expallent, mitis cur ego pingor?\" ait."
            },
            {
                "verse": "Cui pictor, \"placidum facies tua signat amorem;"
            },
            {
                "verse": "Quod latet in tacito pectore nemo videt."
            },
            {
                "verse": "Saevitiam in pulchris si vis ostendere membris,"
            },
            {
                "verse": "Pinge superciliis haec fera verba tuis:"
            },
            {
                "verse": "I procul hinc, hospes: sum feta saevior ursa."
            },
            {
                "verse": "Sum lapis, et qui me poscit, inanis erit.\""
            }
        ],
        [
            {
                "verse": "In terris cum fulsit amor, cessere tenebrae,"
            },
            {
                "verse": "Et magni visa est semita clara poli."
            },
            {
                "verse": "Tunc cessit torpedo gravis, cessitque veternus,"
            },
            {
                "verse": "Pestis, et infelix grando, nivisque furor."
            },
            {
                "verse": "Cesserunt Iovis horrendi vaga fulmina, cessit"
            },
            {
                "verse": "Bellorum rabies, et Necis atra manus."
            },
            {
                "verse": "Asit amor, surgunt tenebrae, torpedo, veternus,"
            },
            {
                "verse": "Pestes, grando, nives, fulmina, bella, neces."
            }
        ],
        [
            {
                "verse": "Flens veni in terras, et flens discedo, fuitque,"
            },
            {
                "verse": "Dum vixi, fletus vita, dolor, gemitus."
            }
        ],
        [
            {
                "verse": "Quam bene tu mecum, volucris dulcissima, vivis!"
            },
            {
                "verse": "Sat dulce eiusdem sortis habere pares!"
            },
            {
                "verse": "Tu fixo in ramis visco decepta fuisti;"
            },
            {
                "verse": "Decepta et visco praeda ego, praeda fui,"
            },
            {
                "verse": "Tu sola hic, sola; hic ego solus, solus amator."
            },
            {
                "verse": "Utque abeas optas, opto ut abire queam."
            },
            {
                "verse": "Tu viridi pluma atque innato murice tincta;"
            },
            {
                "verse": "Me quoque, si nescis, tingit uterque color."
            },
            {
                "verse": "Spes viret, ostendit mea murex vulnera. ploras"
            },
            {
                "verse": "Tu libertatis tempora, tempus ego."
            },
            {
                "verse": "Te cavea includit lento de vimine texta;"
            },
            {
                "verse": "Me claudit saevo in carcere saeva Venus."
            },
            {
                "verse": "Damnosas querulo mulces modulamine curas;"
            },
            {
                "verse": "Heu! curas querula mulceo voce meas."
            },
            {
                "verse": "Spina tibi nomen praebet; mihi spina dolorem"
            },
            {
                "verse": "Iniecit lateri. tu gemis; ipse gemo."
            },
            {
                "verse": "Ambo infelices sumus, et sine sensibus ambo;"
            },
            {
                "verse": "At tua sors nostra sorte beata magis."
            },
            {
                "verse": "Portio tota tibi cordis; mihi portio nulla"
            },
            {
                "verse": "Cordis adest. totum cor laceravit amor."
            }
        ],
        [
            {
                "verse": "Nunc ubi Praxiteles? ubi Scopas, priscaque virtus"
            },
            {
                "verse": "Illorum artificum? cuncta sepulta iacent."
            },
            {
                "verse": "Heu, doleo! nostrae quis marmore sculpet in albo"
            },
            {
                "verse": "Pectora, quis fulgens lumen et ora deae?"
            },
            {
                "verse": "Erigere huic statuam et templum aedificare decebat,"
            },
            {
                "verse": "Oblatas caperet pro Iove ut una preces."
            }
        ],
        [
            {
                "verse": "Ferrum flamma domat, silicem domat unda, adamantem"
            },
            {
                "verse": "Sanguis, at haec ferro durior et silice"
            },
            {
                "verse": "Atque adamante: meo non igne, fluente nec unda,"
            },
            {
                "verse": "Nec misso e venis sanguine se domuit."
            }
        ],
        [
            {
                "verse": "Mirabar (memini). miranti Caelia dixit,"
            },
            {
                "verse": "\"Quaere alios tibi nunc, quaere in amore iocos."
            },
            {
                "verse": "Dum cribro fluvios captas et retibus austros,"
            },
            {
                "verse": "Nil agis, utque fluens laberis unda miser."
            },
            {
                "verse": "Nunc potes Ausonias aut Graias volvere chartas,"
            },
            {
                "verse": "Dum tenera est aetas et labor ipse iuvat."
            },
            {
                "verse": "Nunc propera, dimitte faces, dimitte sagittas,"
            },
            {
                "verse": "Floreat et studiis culta Thalia tuis."
            },
            {
                "verse": "Nosce diem. venient tristissima nubila, cumque"
            },
            {
                "verse": "Grata voles vitae sumere dona, fluent."
            },
            {
                "verse": "Ne cogare senex rideri aut tradere flammis"
            },
            {
                "verse": "Quae scribis nunc sunt praecipitanda rogis.\""
            },
            {
                "verse": "\"Vera licet referas,\" dixi, \"tua candida forma"
            },
            {
                "verse": "Efficit ut faciem cogar amare tuam.\""
            }
        ],
        [
            {
                "verse": "Aliger, invicta qui cuspide semper oberras,"
            },
            {
                "verse": "Dic mihi, cur nudum te tua mater alit?"
            },
            {
                "verse": "Nudo homines qui nostra petunt delubra. rubenti"
            },
            {
                "verse": "Cur stant in dextra spicula? trado necem."
            },
            {
                "verse": "Cur puer es? pueros facio quoscumque sagittis"
            },
            {
                "verse": "Saucio sive volans ignibus uro meis."
            },
            {
                "verse": "Ventosas umeris cur fixit Iuppiter alas?"
            },
            {
                "verse": "Est quovis levior flamine quisquis amat."
            },
            {
                "verse": "Cur tecum faculae? quia vivida corda fretumque"
            },
            {
                "verse": "Et iuga montosa et scrupea saxa cremo."
            },
            {
                "verse": "Caecus es an claro, dic, lumine? caecus amator,"
            },
            {
                "verse": "Non ego. luce poli lux mea clara magis."
            },
            {
                "verse": "Pasceris ambrosia seu nectare? pascor amoenis"
            },
            {
                "verse": "Blanditiis, risu et sedulitate ioci."
            },
            {
                "verse": "Cur tibi pulchra parens? quia densos forma calores"
            },
            {
                "verse": "Ingenerat, formae munere nascor ego."
            },
            {
                "verse": "Cur maris e fluctu prognata est mater? amator"
            },
            {
                "verse": "Ut mota in salsis fluctuat unda vadis."
            },
            {
                "verse": "Dic tua num vilis domus an cultissima. nulla"
            },
            {
                "verse": "Tecta colo; hiberno sub Iove dego miser."
            },
            {
                "verse": "Dic, ubi stas cum lassa tuo sunt membra volatu?"
            },
            {
                "verse": "Crede mihi, nunquam me levis ala vehit."
            },
            {
                "verse": "Pulchra suo imposuit me Caelia pectore, et ambo"
            },
            {
                "verse": "Bella polo et terrae et bella minamur aquis."
            }
        ],
        [
            {
                "verse": "Tota anima ex oculis mirantibus exiit. Argus"
            },
            {
                "verse": "Ut fierem oravi, caecus at inde fui."
            }
        ],
        [
            {
                "verse": "Aequales ambo: tu stas signata cruore;"
            },
            {
                "verse": "Quassa mihi exsucto membra cruore cadunt."
            },
            {
                "verse": "Tu defles Itylum; quid me nisi flebilis angor"
            },
            {
                "verse": "Exsternat? lacrimis deperiere genae."
            },
            {
                "verse": "Tu Philomelaeae loqueris dispendia linguae."
            },
            {
                "verse": "Ipse mea (ah demens!) fata necemque loquor."
            },
            {
                "verse": "Exoritur cum mane recens ex aequore Phoebus,"
            },
            {
                "verse": "Conquereris; maesta tunc ego voce queror."
            },
            {
                "verse": "Erras, et circum, circum stridoribus imples"
            },
            {
                "verse": "Atria, sic circum strideo, et erro miser."
            },
            {
                "verse": "Heu! tua vita magis felix, nam tempora veris"
            },
            {
                "verse": "Semper habes; veris tempora nulla mihi."
            }
        ],
        [
            {
                "verse": "Iuppiter, humanae captus fulgore puellae,"
            },
            {
                "verse": "Aligero dixit talia verba deo:"
            },
            {
                "verse": "\"Fac mecum parili flagret nunc Caelia flamma,"
            },
            {
                "verse": "Et nectat dulcis mutua vincla Venus.\""
            },
            {
                "verse": "Huic Veneris proles ait, \"mihi parce, favillae"
            },
            {
                "verse": "Quas iaciam pro te pectora nostra cremant."
            },
            {
                "verse": "Quod cupis efflictim cupio; sum primus amator,"
            },
            {
                "verse": "Et norunt fletus concava saxa meos.\""
            },
            {
                "verse": "Talia percipiens, alti moderator Olympi"
            },
            {
                "verse": "In puerum coepit conscelerare manus,"
            },
            {
                "verse": "Ille sed, aeriis pennis confisus, in auras"
            },
            {
                "verse": "Tollitur, et, pavitans fulmina, quaerit opem."
            },
            {
                "verse": "Hanc petit, et niveo se claudit pectore et ipsis"
            },
            {
                "verse": "Luminibus, dicens, \"hic ego tutus ero.\""
            }
        ],
        [
            {
                "verse": "Ante suum ornatur speculum dum Caelia, dixit"
            },
            {
                "verse": "Sic speculum: \"speculo clarior ipsa tuo."
            },
            {
                "verse": "Quae pars neglegitur, pars illa decentior.\" alma"
            },
            {
                "verse": "Caelia, \"non utor te modo ut orner,\" ait."
            },
            {
                "verse": "\"Sum pulchra, ut dixit; cupio sic pulchra videri."
            },
            {
                "verse": "Quid pulchro in terris gratius ore viget?\""
            },
            {
                "verse": "Subrisit speculum, iactanti et talia fatur:"
            },
            {
                "verse": "\"Ne credas dictis, facta superba, meis,"
            },
            {
                "verse": "Nec tibi sic placeas. non est formosa puella"
            },
            {
                "verse": "Nec prudens, quae non sentit amoris opus.\""
            }
        ],
        [
            {
                "verse": "Viscera si calidis tua sunt exusta favillis,"
            },
            {
                "verse": "Cur non, pulvereo funere mersus, obis?"
            },
            {
                "verse": "Spiritus in gemitus si fluxit et aere gaudet"
            },
            {
                "verse": "Liberiore, tibi qui movet ora sonus?"
            },
            {
                "verse": "Cor si praereptum, quo vivis corde? frequenter"
            },
            {
                "verse": "Si ploras, cur non conteris ossa fluens?"
            },
            {
                "verse": "Si percussit Amor saevo tibi vulnere pectus,"
            },
            {
                "verse": "Cur non percusso in pectore vulnus habes?"
            },
            {
                "verse": "Desine, quisquis ades, miseros sic laedere manes."
            },
            {
                "verse": "Umbra mea est corpus quae regit, ipse obii."
            }
        ],
        [
            {
                "verse": "Dum vaga venatur per nostros Caelia saltus,"
            },
            {
                "verse": "Hanc cernens, subito Delius obstupuit."
            },
            {
                "verse": "\"Cur hic errat,\" ait, \"campis germana remotis,"
            },
            {
                "verse": "Et iuga Parthenii linquit amoena soli?\""
            },
            {
                "verse": "Dum sic miratur, vertit sua lumina. Cynthum"
            },
            {
                "verse": "Lustrat et hic vero est numine visa soror."
            },
            {
                "verse": "\"Anne duas,\" inquit, \"peperit Latona Dianas?"
            },
            {
                "verse": "Quae consanguinea est ista vel illa? mihi?"
            },
            {
                "verse": "Haec vadit passis, et passis illa capillis;"
            },
            {
                "verse": "Haec placet insigni pectore, et illa placet."
            },
            {
                "verse": "Nusquam tam similes toto sunt orbe Dianae;"
            },
            {
                "verse": "Una stat effigies, unus utrique decor.\""
            },
            {
                "verse": "\"Venantes ambae, verum, sed dispare praeda,\""
            },
            {
                "verse": "Iuno ait: \"haec homines conficit, illa feras.\""
            }
        ],
        [
            {
                "verse": "Misisti florem. florem, mea Caelia, pronus,"
            },
            {
                "verse": "Pronus in obducto claudo et adoro sinu."
            },
            {
                "verse": "Hesperidum cedent illi violaria, namque"
            },
            {
                "verse": "Fissilis aurato vomere fiet ager."
            },
            {
                "verse": "Illum irrorabunt oculi fluitantibus undis;"
            },
            {
                "verse": "Pro molli Zephyro flamina pectus habet."
            },
            {
                "verse": "Donec erunt lacrimae, donec difflabit in auras"
            },
            {
                "verse": "Spiritus hic, viridi flore virebit ager."
            },
            {
                "verse": "Semper ego flebo, semper suspiria fundam,"
            },
            {
                "verse": "Sub verno semper flos erit axe virens."
            },
            {
                "verse": "Si tamen arescet, condam sublime sepulchrum,"
            },
            {
                "verse": "Nenia ubi imparili carmine talis erit:"
            },
            {
                "verse": "Flos iaceo hic, crebro fletu confotus et aura"
            },
            {
                "verse": "Vitali, effugi nec grave mortis onus."
            },
            {
                "verse": "Quid tu, pulvereo quae stas sub cortice? velox"
            },
            {
                "verse": "Vita magis tua (nunc gaudia carpe!) fluit."
            }
        ],
        [
            {
                "verse": "Dum Venus in triviis errantem quaerit Amorem,"
            },
            {
                "verse": "Huic loquor, \"errantis dic mihi signa dei.\""
            },
            {
                "verse": "Illa refert, \"do signa. meus, meus ille protervus,"
            },
            {
                "verse": "Audax et praeceps et sine lege puer."
            },
            {
                "verse": "Blanditur cuiquam, cuiquam desaevit, abitque"
            },
            {
                "verse": "Et redit, et quo vult fertur, ut aura volat."
            },
            {
                "verse": "Crine suo pulchrum caput et pulcherrima cervix,"
            },
            {
                "verse": "Una nec in toto corpore menda manet."
            },
            {
                "verse": "Par color est igni suus, et sua lumina lucent"
            },
            {
                "verse": "Ut flammae. it nudus, nilque pudoris habet."
            },
            {
                "verse": "Arcum laeva tenet, super arcum dextra sagittam;"
            },
            {
                "verse": "Circum umeros calamis plena pharetra nitet."
            },
            {
                "verse": "Non parcit matri, nunc hunc, nunc sauciat illum,"
            },
            {
                "verse": "Et domat aethereos Tartareosque deos."
            },
            {
                "verse": "Quin etiam rapidos armis immiscuit ignes."
            },
            {
                "verse": "Sic simul exscindunt arma simulque cremant."
            },
            {
                "verse": "Alloquitur quoties blando sermone vel ore"
            },
            {
                "verse": "Purpureo arridet, damna dolosque struit."
            },
            {
                "verse": "Dissonat a lingua et verbis mens atra, nec ullus"
            },
            {
                "verse": "Tam prudens, quem non retibus ille tegat."
            },
            {
                "verse": "Basia lascivus praebet, sed labra venenum"
            },
            {
                "verse": "Intus habent. sunt haec dulcia at usque nocent."
            },
            {
                "verse": "Dona libens offert. quaecunque haec dona, cremanti"
            },
            {
                "verse": "Tincta face et Stygio tincta liquore, necant.\""
            },
            {
                "verse": "Tunc ego, sublatis ridens clamoribus, inquam,"
            },
            {
                "verse": "\"Non procul hinc natus, Cypria diva, tuus."
            },
            {
                "verse": "Pectore sub nostro deus hic affigitur. alas"
            },
            {
                "verse": "Perdidit, et, claudo stans pede, abire nequit.\""
            }
        ],
        [
            {
                "verse": "Tres Charites. tribus una Charis conecteris, illae"
            },
            {
                "verse": "Tres Charites teneant ut, dea, te Charitem."
            }
        ],
        [
            {
                "verse": "Caelia dum teretem niveo sub pollice fusum"
            },
            {
                "verse": "Torqueret, lateri staret et alba colus,"
            },
            {
                "verse": "It linum in flammas. unde hic accesserit ignis"
            },
            {
                "verse": "Ignoratur. ait serva, \"cremavit Amor;"
            },
            {
                "verse": "Nam, dum corda nequit, quae sunt adamantina, miris"
            },
            {
                "verse": "Insidians voluit lina cremare rogis.\""
            },
            {
                "verse": "Inquit anus, \"lychni fuit haec scintilla propinqui.\""
            },
            {
                "verse": "Blanda sed augurium credidit esse parens."
            },
            {
                "verse": "\"Aut haec,\" dixit, \"erit fulgens regina, regetque"
            },
            {
                "verse": "Non fallor! terras et mare signa patent!,"
            },
            {
                "verse": "Aut haec aeternum infiget tellure trophaeum"
            },
            {
                "verse": "Ob formam. vivas!, filia, fulsit apex.\""
            },
            {
                "verse": "Talia dum referunt, telis armatus et arcu"
            },
            {
                "verse": "Venit Amor. blandos sic dedit ore sonos:"
            },
            {
                "verse": "\"Si, longe aspiciens, haec urit lumine divos"
            },
            {
                "verse": "Atque homines, prope cur urere lina nequit?\""
            }
        ],
        [
            {
                "verse": "Dum movet aura comas, dum fontis murmurat unda,"
            },
            {
                "verse": "Sub placida hac pressit me modo valle sopor."
            },
            {
                "verse": "Quisquis ades, mollem, dum dormio, parce quietem"
            },
            {
                "verse": "Rumpere: sum sacrae Caelia numen aquae."
            }
        ],
        [
            {
                "verse": "Argus eram prudens, et habebam lumina centum,"
            },
            {
                "verse": "Centum sed rapuit lumina Iuno mihi."
            },
            {
                "verse": "At, postquam pictum fecit sibi Caelia flabrum"
            },
            {
                "verse": "Ex illis, oculos sentio, cerno magis."
            },
            {
                "verse": "Invidet his oculis tellus et pontus et aether,"
            },
            {
                "verse": "Quilibet et lucem vellet habere meam."
            },
            {
                "verse": "Si quando faciem tegit, aut si quando papillas,"
            },
            {
                "verse": "Phoebe, tuam toto pellis ab orbe facem."
            },
            {
                "verse": "Depulso quoties diffunditur aere ventus,"
            },
            {
                "verse": "Sedulus accensam lampada motat Amor."
            },
            {
                "verse": "Hinc ego vivo et amo, tamen hac formidine turbor"
            },
            {
                "verse": "Ne, sibi dum frigus captat, adurar inops."
            }
        ],
        [
            {
                "verse": "Inclita laudatas peteret cum Caelia Baias,"
            },
            {
                "verse": "Atque salutiferis membra lavaret aquis,"
            },
            {
                "verse": "Vidimus eiectis undantia balnea flammis."
            },
            {
                "verse": "Miramur quid sit tantus et unde vapor."
            },
            {
                "verse": "Quidam inquit, \"simulac visa est hic Caelia nuda,"
            },
            {
                "verse": "Hac cum rupe latens protinus arsit Amor.\""
            }
        ],
        [
            {
                "verse": "Iam crescent albi flores, et fulgida crescent"
            },
            {
                "verse": "Lilia, narcissi purpureaeque rosae."
            },
            {
                "verse": "Quisquis amas, gaude: crevit flos unicus, et, iam"
            },
            {
                "verse": "Maturus, suavis munus odoris habet."
            },
            {
                "verse": "Laetentur valles, campi laetentur et horti."
            },
            {
                "verse": "Quamquam saevit hiems, veris habentur opes."
            },
            {
                "verse": "Arridens, albos flores et lilia fundit"
            },
            {
                "verse": "Caelia, narcissos purpureasque rosas."
            }
        ],
        [
            {
                "verse": "Tu felix cantas molli sub fronde, cicada,"
            },
            {
                "verse": "Ipse queror durae virginis ante fores."
            },
            {
                "verse": "Ros tibi dat vitam, mihi vitam fletus; adurit"
            },
            {
                "verse": "Aestatis non te fervor, aduror amans."
            },
            {
                "verse": "Tu quocunque libet volitas, ego carcere claudor;"
            },
            {
                "verse": "Garrula tu fundis carmina, funus ego."
            },
            {
                "verse": "Tu vernis zephyris et leni flamine gaudes,"
            },
            {
                "verse": "At mea succendit fervidus ossa calor."
            },
            {
                "verse": "Tu nimis exsultas, ego caeco vulneror arcu;"
            },
            {
                "verse": "Tu dives, sic est sors mea, pauper amo."
            },
            {
                "verse": "Hoc tantum similes, similes sumus ambo: querente"
            },
            {
                "verse": "Voce peris, pereo voce querente miser."
            }
        ],
        [
            {
                "verse": "Fallitur, esse deum qui magnum dicit Amorem:"
            },
            {
                "verse": "Qui deus est, bonus est; hic maius usque necat."
            }
        ],
        [
            {
                "verse": "Cur sic exardes? nascenti afflavit amores"
            },
            {
                "verse": "Torva Venus; Veneris flammea regna sequor."
            },
            {
                "verse": "Quae tibi, dic, mater? fletus. pater? impius ardor."
            },
            {
                "verse": "Quae nutrix? gemitus. quae domus? urna silens."
            },
            {
                "verse": "Quo lacte es pastus? spe cassa et cortice et Euro."
            },
            {
                "verse": "Quis docuit linguam promere verba? furor."
            },
            {
                "verse": "Qua veste obtegeris corpus? patientia corpus"
            },
            {
                "verse": "Obtegit. hic quaeris quid modo? quaero necem."
            },
            {
                "verse": "Quid garris? taetricae pallentia funera mortis."
            },
            {
                "verse": "Ut vivis? miseri ut vivere in orbe solent."
            },
            {
                "verse": "Num sic semper eris? semper. quae causa doloris,"
            },
            {
                "verse": "Dic, tanti? solus causa malignus Amor."
            }
        ],
        [
            {
                "verse": "Flebat Amor, matremque suam quaerebat. at ipsa"
            },
            {
                "verse": "Ut visa est vultu Caelia pulchra suo,"
            },
            {
                "verse": "Ipsam appellat Amor matrem; sed Caelia torvo"
            },
            {
                "verse": "Lumine ait, \"non sum mater.\" Amor rubuit."
            }
        ],
        [
            {
                "verse": "Pingeret ut tenui in tabula mea corpora pictor,"
            },
            {
                "verse": "Coeperat a membris pingere membra meis;"
            },
            {
                "verse": "Sed, quoniam absumpto nisi pallor stabat in ore,"
            },
            {
                "verse": "E populo unus ait, \"sit tibi pallor opus.\""
            },
            {
                "verse": "Approbat, et tenuem pallenti chromate formam"
            },
            {
                "verse": "Pingebat. \"cur non,\" dico ego, \"pingis aquas?"
            },
            {
                "verse": "Cur non et flammas? cur non suspiria? cur non"
            },
            {
                "verse": "Hos gemitus? haec sunt quae mihi damna nocent.\""
            },
            {
                "verse": "Ille autem, infausto cernens me vivere fato,"
            },
            {
                "verse": "Pinxit in ardenti corpus inane rogo."
            }
        ],
        [
            {
                "verse": "Pectine formosos concinnans Caelia crines,"
            },
            {
                "verse": "Consuluit speculum, quae sibi forma foret."
            },
            {
                "verse": "Respondit speculum, \"quid tecum fulgor honosque,"
            },
            {
                "verse": "Si fugis Idalium tam pudibunda torum?"
            },
            {
                "verse": "Accedent anni, quibus istaec fugerit aetas,"
            },
            {
                "verse": "Et quibus urenti non eris apta ioco."
            },
            {
                "verse": "Vive hodie: cras nimbus erit, cras nubila surgent,"
            },
            {
                "verse": "Impelletque tuam dira procella ratem."
            },
            {
                "verse": "Conteris aetatem viridem. non vivitur apte"
            },
            {
                "verse": "Hic, ubi non laetus dona ministrat amor."
            },
            {
                "verse": "Quid tibi concessus decor? utere tempore: virgo"
            },
            {
                "verse": "Casta nimis dici virgo sepulta potest."
            },
            {
                "verse": "Omnia mutantur. quoties mutata dolebis,"
            },
            {
                "verse": "Et dices, heu! cur dura in amore fui?"
            },
            {
                "verse": "O quam saeva tibi, cur perdis praemia formae?"
            },
            {
                "verse": "Forma quid est, fructum ni sua dona gerunt?"
            },
            {
                "verse": "Nunc propera, dum vernat humus, dum lilia florent:"
            },
            {
                "verse": "Haec, non maturo tempore lecta, cadunt."
            },
            {
                "verse": "Nunc propera, infelix; vertuntur tempora circum"
            },
            {
                "verse": "Et redeunt, sed tu non reditura peris."
            },
            {
                "verse": "Cui non hoc notum? vita haec ni pulveris umbra,"
            },
            {
                "verse": "Vita nihil. caelos suscipe, amore calent."
            },
            {
                "verse": "Quid sit amor, nescis. res est dulcissima. disce,"
            },
            {
                "verse": "Disce tua sapiens utilitate frui."
            },
            {
                "verse": "Cur natura dedit quae dona relinquis, et illa"
            },
            {
                "verse": "Quam peccas! homines mille relicta necant?"
            },
            {
                "verse": "Lenta manes, nec credis, inops. inscitia tanti"
            },
            {
                "verse": "Causa mali. gaude. saeva moraris. ama."
            },
            {
                "verse": "Hoc, hoc consilium tibi do, do, Caelia; dumque"
            },
            {
                "verse": "Me spectas, speculi haec verba loquentis habe.\""
            }
        ],
        [
            {
                "verse": "Dormis, saeve puer, sed non tuus arculus; ignem"
            },
            {
                "verse": "Suscitat, et vigili lampade corda cremat."
            }
        ],
        [
            {
                "verse": "Tristia solaris praecordia, dasque quietem,"
            },
            {
                "verse": "Cum cerno vultus, picta tabella, tuos."
            },
            {
                "verse": "Contra illa infestat me totum, spernit et odit,"
            },
            {
                "verse": "Et, quam formosa est, tam ferus urit amor."
            },
            {
                "verse": "Si tibi lingua foret, proferres verba, sed illa,"
            },
            {
                "verse": "Ora potens miti voce movere, silet;"
            },
            {
                "verse": "Et, quamvis sileas, tu dicere verba videris,"
            },
            {
                "verse": "Et mulces fletus, saevius illa tumet."
            },
            {
                "verse": "Annuis, ingredior quoties, reddisque salutem,"
            },
            {
                "verse": "Illa, negans, solum dicere novit, \"abi!\""
            },
            {
                "verse": "Laeta manes, mecumque sedes immobilis, illa,"
            },
            {
                "verse": "Mobilior sicca fronde, superba fugit."
            },
            {
                "verse": "Te crebro ostendis, crebro latet illa; querelas"
            },
            {
                "verse": "Tu vanas audis, surdior illa freto."
            },
            {
                "verse": "Estis inaequales cunctis in rebus, et ambo"
            },
            {
                "verse": "Dispariles, sed vos res facit una pares:"
            },
            {
                "verse": "Illa ab amore procul, quia vitae munera nescit,"
            },
            {
                "verse": "Emoritur, tenebras tu quoque mortis habes."
            }
        ],
        [
            {
                "verse": "Armatur telis puer aliger, accipit arcum,"
            },
            {
                "verse": "Et ruit in dominam cum face. laetor ego."
            },
            {
                "verse": "At domina ut torsit sua lumina, diffugit ille;"
            },
            {
                "verse": "\"Non te (parce, precor!), cor peto amantis,\" ait."
            }
        ],
        [
            {
                "verse": "Dum mea lingua vocat Mortem, Mors advenit et, \"quid"
            },
            {
                "verse": "Vis?\" ait. \"hoc cupio,\" dico ego. \"caede caput.\""
            },
            {
                "verse": "Falcem aptat collo, caedit; nec caeditur ulla"
            },
            {
                "verse": "Vena, nec elapso membra cruore cadunt."
            },
            {
                "verse": "Miratur Mors; ipse tremo, ceu canna palustris"
            },
            {
                "verse": "Cum quatitur rauco saepius acta Noto."
            },
            {
                "verse": "Vidit ut id, summo dilabitur axe Cupido,"
            },
            {
                "verse": "Et dicit, \"non hic ense perire potest."
            },
            {
                "verse": "Si quissem hunc ferro seu tristi abrumpere flamma,"
            },
            {
                "verse": "Hoc arcu quoties occubuisset amans!"
            },
            {
                "verse": "Ossibus hic tantum dolor est et pallor et ardor,"
            },
            {
                "verse": "Pulchra sed eius habet Caelia pulchra animam.\""
            }
        ],
        [
            {
                "verse": "Papilio, fulgens dominae dum lumen oberrat,"
            },
            {
                "verse": "Carpit et a teneris oscula grata genis,"
            },
            {
                "verse": "Occidit. ante tamen nigrum quam viseret Orcum,"
            },
            {
                "verse": "Dicitur haec surdis verba dedisse notis:"
            },
            {
                "verse": "\"Ecce! hominum quae mille domat, quae mille deorum"
            },
            {
                "verse": "Pectora, me manibus, quae modo fama, necat!\""
            }
        ],
        [
            {
                "verse": "Si molles elegos et vana epigrammata texo,"
            },
            {
                "verse": "Non mirum: mollis, tu quoque vana facis."
            }
        ],
        [
            {
                "verse": "Ut movit crines ventoso Caelia flabro,"
            },
            {
                "verse": "Accessere ipsi frigora, flamma mihi."
            },
            {
                "verse": "Hoc mirum: in glaciem duram convertitur illa,"
            },
            {
                "verse": "Quae nunquam aestivo sole liquere potest;"
            },
            {
                "verse": "Ipse cinis fio. sed qui me novit amantem"
            },
            {
                "verse": "Apposuit cineri subdita verba meo:"
            },
            {
                "verse": "Caelia, frigus amans dum percutit aera pennis,"
            },
            {
                "verse": "Fit glacies; miser hic frigore adustus obit."
            }
        ],
        [
            {
                "verse": "Desine sollicitis vitam producere curis,"
            },
            {
                "verse": "O pater, et quae sunt tempora nosce: fluunt."
            },
            {
                "verse": "Iam, rude donatus, requiesce, atque otia quaere."
            },
            {
                "verse": "Clarus es, et docta Pallade factus eques."
            },
            {
                "verse": "Undique laudaris. novit Campania fasces"
            },
            {
                "verse": "Tota tuos, dives Daunia et Aprutium,"
            },
            {
                "verse": "Et norunt Calabri dulcisque Neapolis, omnes"
            },
            {
                "verse": "Lucani. reliquum nunc tibi tempus habe."
            },
            {
                "verse": "Quo fluis? optando cruciaris, et omnia venti"
            },
            {
                "verse": "Conculcant. satis est vivere. vive hilaris."
            },
            {
                "verse": "Dum maiora petes, aderunt nec vota, dolebis,"
            },
            {
                "verse": "Aegraque crudelis viscera spina premet."
            },
            {
                "verse": "Cernis ut acris hiems tumeat, freta concitet ater"
            },
            {
                "verse": "Africus? ingrati iurgia linque fori."
            },
            {
                "verse": "Est urbs Hirpinis Arianum in collibus. illic"
            },
            {
                "verse": "Roberta ex Guisio sanguine nata parens."
            },
            {
                "verse": "Illic laetus ager, domus illic grata, virensque"
            },
            {
                "verse": "Hortus, et ex omni vinea parte ferax."
            },
            {
                "verse": "Gaudia diffugiunt. illuc secede; tuumque"
            },
            {
                "verse": "Dilige sic natum, natus ut ipse patrem."
            }
        ],
        [
            {
                "verse": "Quid sit libertas novi: mea grata voluptas,"
            },
            {
                "verse": "Dum vigilet studiis parva lucerna meis."
            },
            {
                "verse": "Hoc iuvat, an visam reges regumque triumphos,"
            },
            {
                "verse": "Et stabo ante tuum, dives inepte, torum?"
            },
            {
                "verse": "Quis te ferre potest nisi demens? ferre tumentes"
            },
            {
                "verse": "Qui norunt fastus, limina magna terant."
            },
            {
                "verse": "Hic mihi grata quies, et, quamvis saeviat Auster,"
            },
            {
                "verse": "Enitet exiguo iam meus igne focus."
            },
            {
                "verse": "Pulso chelyn digitis, et dulcia carmina canto,"
            },
            {
                "verse": "Carmina quae possunt saepe movere deos."
            },
            {
                "verse": "An mea languentum conturbant gaudia morbi,"
            },
            {
                "verse": "Iurave clamosi litigiosa fori?"
            },
            {
                "verse": "Hoc melius quam ferre tuas, plebecula, sordes,"
            },
            {
                "verse": "Irarum et pleno corde redire domum."
            },
            {
                "verse": "Ite, alii, in bellorum acies, in proelia, in hostes."
            },
            {
                "verse": "Tuta magis sunt haec castra: cruore vacant."
            },
            {
                "verse": "Hinc procul ambitio, procul hinc vesana cupido,"
            },
            {
                "verse": "Rugaque turbatae frontis et ira procul."
            },
            {
                "verse": "Conscia mens recti fida est custodia, dumque"
            },
            {
                "verse": "Nil obsim, mea quo membra pavore trement?"
            },
            {
                "verse": "Tota ruat caeli moles, non terreor. ipsa,"
            },
            {
                "verse": "Ipsa ruant in me fulmina, laetus ero."
            }
        ],
        [
            {
                "verse": "Nunc vivo et vivis; vivi iungamur amantes,"
            },
            {
                "verse": "Et laeti in media simus uterque rosa."
            },
            {
                "verse": "Gaudentes vivunt; blandos excludet amores"
            },
            {
                "verse": "Et dulces lusus taetra senecta, obitus."
            }
        ],
        [
            {
                "verse": "Dum custodit agros canis, et loca pervia cingunt"
            },
            {
                "verse": "Fila plagae, et flatu cornua plena sonant,"
            },
            {
                "verse": "Dum ferit aerias clamor venaticus auras,"
            },
            {
                "verse": "Exsilit exserto dente protervus aper."
            },
            {
                "verse": "Nunc hac, nunc illac ceu fulmen perfurit, atque"
            },
            {
                "verse": "Contra illum quisquam comminus ire pavet."
            },
            {
                "verse": "\"Formidatis?\" ait Mavortia Caelia. vestes"
            },
            {
                "verse": "Complicat, effusas aptat in aure comas,"
            },
            {
                "verse": "Flectit equum in gyros, stringit venabula dextra."
            },
            {
                "verse": "Ille ferox dominae concidit ante pedes."
            },
            {
                "verse": "Obstupuere omnes. tunc quidam, \"non ego miror"
            },
            {
                "verse": "Nec stupeo, ferro si fera caesa fuit."
            },
            {
                "verse": "Ecce! potest oculis pulchris et pectore pulchro"
            },
            {
                "verse": "Armatos homines et laniare deos!\""
            }
        ],
        [
            {
                "verse": "Floribus intextam diversis mitto corollam,"
            },
            {
                "verse": "Quam feci manibus nunc tibi, vita, meis,"
            },
            {
                "verse": "Ut cingat flavos crines, et tempora circum"
            },
            {
                "verse": "Fulgescat. tepidi munera veris habes."
            },
            {
                "verse": "Sunt hic (ecce! vides) ridentia lilia, pulchri"
            },
            {
                "verse": "Narcissi, atque tuae pulchrae, hyacinthe, comae"
            },
            {
                "verse": "Necnon Idalio maculati sanguine flores,"
            },
            {
                "verse": "Atque alii, tellus quos modo feta tulit."
            },
            {
                "verse": "Si quaeris, \"donum quid vult sibi tale?\" corolla"
            },
            {
                "verse": "Ut viret haec parvo tempore, forma viret."
            }
        ],
        [
            {
                "verse": "Ecce! tumet forma praestanti Caelia, statque"
            },
            {
                "verse": "Insigni crine et fronte nitente ferox."
            },
            {
                "verse": "Praeteriens humili si dico voce salutem,"
            },
            {
                "verse": "Non audit vocem, nec mea damna videt."
            },
            {
                "verse": "Rideor, infelix. anni, properate, diesque,"
            },
            {
                "verse": "Acceleraque tuos, curva senecta, pedes."
            },
            {
                "verse": "Finde genas sulcis, et canos effice, tantus,"
            },
            {
                "verse": "Tantus ut ex illo corpore fastus eat."
            }
        ],
        [
            {
                "verse": "Ne fide humanis, mea Caelia: cuncta creata"
            },
            {
                "verse": "Sunt nihil, et nulla cum ratione fluunt."
            }
        ],
        [
            {
                "verse": "Cur sic expalles? ubi nunc color igneus, artus"
            },
            {
                "verse": "Qui tibi, si memini, condecorabat, Amor?"
            },
            {
                "verse": "Dic, ubi labentes humana in corda favillae?"
            },
            {
                "verse": "Unde fugis? tua cur membra pavore tremunt?"
            },
            {
                "verse": "Dic, ubi sunt alae atque arcus? ubi tela, pharetrae?"
            },
            {
                "verse": "Non ille es, genuit quem Venus orta salo?"
            },
            {
                "verse": "Ipse fui quondam deus, et caelestis et ingens,"
            },
            {
                "verse": "Quem peperit gratis fluctibus orta parens."
            },
            {
                "verse": "Nunc paveo et fugio, nam me superavit amantem"
            },
            {
                "verse": "Quae nata est damnis unica forma meis."
            },
            {
                "verse": "Dic, non solus habes, non solus numen amantum?"
            },
            {
                "verse": "Numina quid prosunt? saucius, ecce, vagor."
            },
            {
                "verse": "Quis te prae grandes iaculatur fortius ictus?"
            },
            {
                "verse": "Una dea est, homines quae ferit atque deos,"
            },
            {
                "verse": "Et non est illi sicut mihi debilis arcus,"
            },
            {
                "verse": "Qui non transmissa cuspide vulnus agit."
            },
            {
                "verse": "Dic, quibus haec armis te tantum exterruit hostem?"
            },
            {
                "verse": "Arma quibus vicit me modo nullus habet."
            },
            {
                "verse": "Illa oculis, oculis armata potentibus audet:"
            },
            {
                "verse": "Intuitu ex umeris excidit ala meis."
            },
            {
                "verse": "Arcum colloquio fregit, risuque pharetram,"
            },
            {
                "verse": "Pallorem membris facta proterva tulit."
            },
            {
                "verse": "Exibat leni qui dulcis anhelitus ore"
            },
            {
                "verse": "Surripuit mentem, surripuitque facem."
            },
            {
                "verse": "Defeci infelix. mihi damna nigrumque colorem"
            },
            {
                "verse": "Iniciens rapuit cuncta decora vides."
            },
            {
                "verse": "Ergo vacas, et nostra silent incommoda, statque"
            },
            {
                "verse": "Tutus amans? per me qualibet ire potest,"
            },
            {
                "verse": "Sed manet in terris quae me confixit et ussit."
            },
            {
                "verse": "Dic, quae? nota tibi Caelia? nota: necat!"
            }
        ],
        [
            {
                "verse": "Assumptam lychno simul ac videt esse tabellam,"
            },
            {
                "verse": "In qua picta meae lumina erant dominae,"
            },
            {
                "verse": "Incusat lychnum pictor. cui sic ego, \"demens,"
            },
            {
                "verse": "Falleris; ipsa suo lumine adusta fuit.\""
            }
        ],
        [
            {
                "verse": "Lactea fulgentes dominae per colla capilli"
            },
            {
                "verse": "Pendebant, quos dum prospicit aura, refert,"
            },
            {
                "verse": "\"Quam pulchram aspicio frontem! par illa dearum"
            },
            {
                "verse": "Frontibus. accedam? quis vetat? ecce, patet.\""
            },
            {
                "verse": "Haec simul ut dixit, veloces excutit alas,"
            },
            {
                "verse": "Coepit et in nivea fronte movere comas."
            },
            {
                "verse": "Illa tamen motos crines astringit in orbem,"
            },
            {
                "verse": "Increpat et Zephyri saevaque flabra Noti."
            },
            {
                "verse": "Aura sed institit, quae, dum turbare capillos"
            },
            {
                "verse": "Non potis est, labris haeret, et ora subit."
            },
            {
                "verse": "\"Hic, hic laetor,\" ait, \"nam dulcia basia carpo,"
            },
            {
                "verse": "Basia spiritibus basia digna meis.\""
            },
            {
                "verse": "Dum sic laetatur, dum sic sua gaudia iactat,"
            },
            {
                "verse": "Occidit in casto facta beata sinu."
            },
            {
                "verse": "Hanc Venus in medio locat aere, condit et urnam,"
            },
            {
                "verse": "In qua sub tali carmine nota cubat:"
            },
            {
                "verse": "\"Aura in amore fui felix, nunc sum nihil aura,"
            },
            {
                "verse": "Sic fiet quae stat Caelia saeva nihil.\""
            }
        ],
        [
            {
                "verse": "Luce tua ipse calens, timeo ne maximus ignis"
            },
            {
                "verse": "Sic calor hic terras et maris urat aquas."
            }
        ],
        [
            {
                "verse": "Septem errant ignes per caeli mobilis axes;"
            },
            {
                "verse": "Septem etiam illa suo in corpore signa tenet."
            },
            {
                "verse": "Ostendit gelidos vultus argentea Phoebe;"
            },
            {
                "verse": "Illa suum intextum de nive pectus habet."
            },
            {
                "verse": "Mercurius linguae decoratur dotibus, illa"
            },
            {
                "verse": "Eloquio dulci saxa fretumque domat."
            },
            {
                "verse": "Apparet cum mane Venus, cum vespere; et illa"
            },
            {
                "verse": "Utroque apparet tempore, clara magis."
            },
            {
                "verse": "A liquidis veniens Sol praeclarissimus undis"
            },
            {
                "verse": "Enitet; illa suo, cum venit, ore nitet."
            },
            {
                "verse": "Fortior armato Mars milite surgit; et illa"
            },
            {
                "verse": "Fortior armato milite surgit atrox."
            },
            {
                "verse": "Iuppiter, aspiciens, cum terra pacat Olympum;"
            },
            {
                "verse": "Cum caelo, aspiciens, illa serenat humum."
            },
            {
                "verse": "Curvatur senio tristis Saturnus; et illa,"
            },
            {
                "verse": "Pulchra satis, tantum moribus exstat anus."
            },
            {
                "verse": "Quicunque ergo meum non unquam vidit amorem,"
            },
            {
                "verse": "In caelum attollas lumina, doctus erit."
            }
        ],
        [
            {
                "verse": "Te pulso digitis, et curvo pectine pulso;"
            },
            {
                "verse": "Me pulsat saevo verbere saevus Amor."
            },
            {
                "verse": "Tu cincta es nervis; mea sunt religata catenis"
            },
            {
                "verse": "Pectora. dulce sonas carmen; at ipse queror."
            },
            {
                "verse": "In medio stant bina tibi, stant vulnera; pectus"
            },
            {
                "verse": "Mille meum quassant vulnera, mille faces."
            },
            {
                "verse": "E buxo contexta nites; ego pallidus umor"
            },
            {
                "verse": "Tabeo, et in vilem respice! vertor humum."
            },
            {
                "verse": "Cum pulsaris habes animam, nam membra resultant"
            },
            {
                "verse": "Spiritibus; tecum mortuus ista loquor."
            }
        ],
        [
            {
                "verse": "I, lege nunc florem. si floris praeterit aetas,"
            },
            {
                "verse": "Non florem at sentes vae tibi! cana leges."
            }
        ],
        [
            {
                "verse": "Caelia conspicuos ornarat flore capillos."
            },
            {
                "verse": "Captus Amor pulchri floris amore refert,"
            },
            {
                "verse": "\"Da mihi, diva, tuum florem.\" \"do,\" Caelia, \"florem,\""
            },
            {
                "verse": "Inquit, \"Acidalias si dabis ipse faces.\""
            },
            {
                "verse": "Accipiens florem, puer hic sua tradidit arma."
            },
            {
                "verse": "Sic Amor it laetus flore, puella face."
            }
        ],
        [
            {
                "verse": "Hic, ubi sum, mites aurae, felicis et horti"
            },
            {
                "verse": "Sunt hederae, et lauri, Phoebe decore, tuae."
            },
            {
                "verse": "Hic lassus recubat Boreas, hic otia litus"
            },
            {
                "verse": "Incitat, et somnos, dum silet unda, facit."
            },
            {
                "verse": "Commoda Parthenopes hic balnea, veris et ampla"
            },
            {
                "verse": "Rura, ubi perpetuo flore nitescit humus."
            },
            {
                "verse": "Sed, quoniam dulcis procul exstat Caelia, mitis"
            },
            {
                "verse": "Aura fugit, sentes et meus hortus habet,"
            },
            {
                "verse": "Frigidus insurgit Boreas, et litora fluctu"
            },
            {
                "verse": "Curva sonant, vigili cedit ab ore sopor."
            },
            {
                "verse": "Nil hic Parthenopes, sed inhospita saxa Lycaei"
            },
            {
                "verse": "Aspicio. hic illa, hic sit modo, divus ero."
            }
        ],
        [
            {
                "verse": "Qui spuma exortam Cyprin, qui Cypride Amorem"
            },
            {
                "verse": "Dixit, non vidit quam tua forma nitet."
            },
            {
                "verse": "Obvia tu quoties fis nobis, una nitenti"
            },
            {
                "verse": "Aspectu exoritur Cypris et unus Amor."
            }
        ],
        [
            {
                "verse": "Cur veheris curru nec pennis, alme Cupido?"
            },
            {
                "verse": "Sum fessus; pennas non habet ala suas."
            },
            {
                "verse": "Non meus hic currus, sed matris. Cerno columbas"
            },
            {
                "verse": "Purpureas. tales dat mihi mater aves."
            },
            {
                "verse": "Advehor his avibus. sed postquam lassa columba?"
            },
            {
                "verse": "Advehor a gemino passere laetus Amor."
            },
            {
                "verse": "Qua veheris volucri cum lassus passer anhelat,"
            },
            {
                "verse": "Nec potis est pennis se mage ferre suis?"
            },
            {
                "verse": "Caelia tunc passer, tunc Caelia pulchra columba,"
            },
            {
                "verse": "Caelia tunc albus cycnus et albus Amor."
            }
        ],
        [
            {
                "verse": "Dele opus hoc, pictor, duplici ne Caelia flamma"
            },
            {
                "verse": "Nos urat. picta et viva dat ore faces."
            }
        ],
        [
            {
                "verse": "Aestiva recubans sub quercu, Caelia dixit,"
            },
            {
                "verse": "\"Nunc vellem afflatus, mobilis aura, tuos.\""
            },
            {
                "verse": "Confestim a nostro pelluntur pectore flabra,"
            },
            {
                "verse": "Aura fit ex illis, motat et aura comas."
            },
            {
                "verse": "Caelia laetatur vento, sed dicit, \"ut ignis"
            },
            {
                "verse": "Fervet, et urentes cerno venire rogos!\""
            },
            {
                "verse": "\"Ne mirere,\" ait aura, \"tuus me mittit amator,"
            },
            {
                "verse": "Et magnus fluit hic corde calente calor."
            },
            {
                "verse": "Sed miror quare nunc poscis frigora, totas"
            },
            {
                "verse": "Sueta tenere hiemes, sueta tenere nives.\""
            }
        ],
        [
            {
                "verse": "Dic, ubi Thebarum portae, Babylonis et alta"
            },
            {
                "verse": "Moenia? Romanae, dic, ubi sceptra togae?"
            },
            {
                "verse": "Herba tegit Troiam, Graias tegit herba Mycenas"
            },
            {
                "verse": "Nec credis montes hic, ubi campus, erant."
            },
            {
                "verse": "Quod secat Europam et Libyam mare vomer arabat,"
            },
            {
                "verse": "Nexaque cum Brutiis Trinacris ora fuit."
            },
            {
                "verse": "Ecce, hominum steterant ubi quondam tecta, ferarum"
            },
            {
                "verse": "Nunc lustra urticis obsita cerne! iacent."
            },
            {
                "verse": "Quot maria atque lacus tellus absorpsit? et ipsa"
            },
            {
                "verse": "Quot titulos tellus, quot laceravit opes?"
            },
            {
                "verse": "Atteritur digitis aurum dum fertur, et undae"
            },
            {
                "verse": "Saxa cavant, mutant flumina curva vias."
            },
            {
                "verse": "Inscribunt Pario reges sua nomina saxo;"
            },
            {
                "verse": "Nomina cum saxis sunt peritura suis."
            },
            {
                "verse": "Omnia sub magno tandem vertuntur Olympo."
            },
            {
                "verse": "At mea in aeterno poena dolore manet."
            }
        ],
        [
            {
                "verse": "Cypris ait nato, \"da flammas, Caelia friget.\""
            },
            {
                "verse": "Natus ait, \"flammas possidet illa meas.\""
            }
        ],
        [
            {
                "verse": "Pulchra pulex tenerae penetrat dum membra puellae,"
            },
            {
                "verse": "Clamque subit niveum dente premente femur,"
            },
            {
                "verse": "Comprimitur digitis, et nigro clauditur Orco,"
            },
            {
                "verse": "Sed dedit hoc illi distichon alma Venus:"
            },
            {
                "verse": "Mortuus hic iaceo, sed non hic mortuus: ardens"
            },
            {
                "verse": "Dum premor albenti pollice, vivo pulex."
            }
        ],
        [
            {
                "verse": "Dum legit ungue rosas et candida lilia dulcis"
            },
            {
                "verse": "Caelia, de lectis floribus exit Amor."
            },
            {
                "verse": "Vidit ut hoc, subito excussa est terrore parumper;"
            },
            {
                "verse": "Mox, confisa suis viribus, haec loquitur:"
            },
            {
                "verse": "\"Nondum nude, manes? nondum me linquis inermem?"
            },
            {
                "verse": "Num nequeo fronti carpere serta meo?\""
            },
            {
                "verse": "\"Quid cruciaris?\" ait deus ille. \"sopore quietus"
            },
            {
                "verse": "Qui stabam accusor? quis vetat ista tibi?"
            },
            {
                "verse": "Sive rosas mavis, seu mavis lilia, sume,"
            },
            {
                "verse": "Sume impune, tuus talia fundit ager.\""
            },
            {
                "verse": "His dictis, serto nectit florente capillos,"
            },
            {
                "verse": "Et, spernens nudi numen Amoris, abit."
            },
            {
                "verse": "Invidet ipse puer, potis et nec ferre, \"triumphus"
            },
            {
                "verse": "Non erit unius,\" dixit; \"adibo.\" volat."
            },
            {
                "verse": "Illius agglomerat se serto et crinibus, atque"
            },
            {
                "verse": "Ambo summa homines impietate necant."
            }
        ],
        [
            {
                "verse": "Fulgida sat lunae lampas, sat fulgida lampas"
            },
            {
                "verse": "Stellarum, et lampas fulgida, Phoebe, tua."
            },
            {
                "verse": "Fulgidior certe mea Caelia lampade lunae,"
            },
            {
                "verse": "Lampade stellarum, et lampade, Phoebe, tua."
            }
        ],
        [
            {
                "verse": "Conspicua in specula dum staret Caelia, dixi"
            },
            {
                "verse": "Luminibus dixi talia verba meis:"
            },
            {
                "verse": "Dum licet, et vobis haec lucent signa, videte."
            },
            {
                "verse": "O quantum est unam posse videre deam!"
            },
            {
                "verse": "Mirentur gemmas alii, mirentur et aurum;"
            },
            {
                "verse": "Cum gemmis, cum auro quid mihi? laetor, amo."
            },
            {
                "verse": "Nunc habeo Croesi gazas, et Lydia quicquid"
            },
            {
                "verse": "Fundit humus, quantas Crassus habebat opes."
            },
            {
                "verse": "Ferte illuc animos, ferte illuc corda; sub illa,"
            },
            {
                "verse": "Non mecum, cupio vivere: numen habet."
            },
            {
                "verse": "Haec dum iussa oculi expediunt, immobilis illic"
            },
            {
                "verse": "Factus ego, in lapidem vertor et addor humo."
            },
            {
                "verse": "Hinc data fama mihi; nam turbae dicor eunti:"
            },
            {
                "verse": "Hic lapis, hic quondam mollis amator erat."
            }
        ],
        [
            {
                "verse": "Quis tibi tot flammas, tot tela ministrat? amoeno"
            },
            {
                "verse": "Caelia dat flammas pectore, tela oculis."
            }
        ],
        [
            {
                "verse": "Dum pulchrum hamatis florem mea Caelia spinis"
            },
            {
                "verse": "Eligit, atque nova contegit arte comas,"
            },
            {
                "verse": "Flos ait, \"abruptus si sum semel arbore, grati"
            },
            {
                "verse": "Cum venient veris tempora, rursus ero;"
            },
            {
                "verse": "At tua lanificae mutilant si licia Parcae,"
            },
            {
                "verse": "Non redit ex atro pulvere frontis honor.\""
            },
            {
                "verse": "Illa refert, \"grati non florem veris eundem,"
            },
            {
                "verse": "Sed similem, video, tempora ferre solent."
            },
            {
                "verse": "Sic ego cum fuero tenues dilapsa per auras,"
            },
            {
                "verse": "Aequalem, non me, forte videbit humus.\""
            },
            {
                "verse": "Flos inquit, \"nunquam si reddunt Fata iuventam,"
            },
            {
                "verse": "Cur temnis quae dat munera dulcis amor?"
            },
            {
                "verse": "Sic numerasse dies, si funus sentiet atrum,"
            },
            {
                "verse": "Maerebit. tradent saecula nulla parem.\""
            }
        ],
        [
            {
                "verse": "Caelia sub querna captabat fronde quietem,"
            },
            {
                "verse": "Quam simul ut vidit currit amator Amor;"
            },
            {
                "verse": "Dulciaque e labris dum carpit suavia, somnus"
            },
            {
                "verse": "Evolat, illa gemit, lumina pandit, ait,"
            },
            {
                "verse": "\"Quis me pressat?\" Amor, dulcedine captus, abire"
            },
            {
                "verse": "Dum nescit, capitur, fit nova praeda, dolet."
            },
            {
                "verse": "Donec det pretium, ceu pignus linquitur ala."
            },
            {
                "verse": "Nunc illa auratos ventilat ala comas,"
            },
            {
                "verse": "Et quoties mitis renovatur ab aere ventus,"
            },
            {
                "verse": "Ipse miser toties igne calente cremor."
            }
        ],
        [
            {
                "verse": "Tempore tecta ruunt praetoria, tempore vires,"
            },
            {
                "verse": "Tempore quaesitae debilitantur opes."
            },
            {
                "verse": "Tempore vernales flores, argentea et arent"
            },
            {
                "verse": "Lilia, praefulgens tempore forma fluit."
            },
            {
                "verse": "Tempore montani lapides, et tempore virtus"
            },
            {
                "verse": "Occidit, et regum tempore defit honos."
            },
            {
                "verse": "Tempore mutantur cineres in saxa, peritque"
            },
            {
                "verse": "Tempore fama, perit gloria, nomen abit."
            },
            {
                "verse": "Vertitur in senium tellus, et tempore montes"
            },
            {
                "verse": "Deficiunt, aequor tempore perdit aquas."
            },
            {
                "verse": "Tempore fit caelum variabile, tempore Phoebus"
            },
            {
                "verse": "Luce caret, scriptum tempore marmor obit."
            },
            {
                "verse": "Tempore durities, decedit tempore livor,"
            },
            {
                "verse": "At meus heu! nullo tempore cessat amor."
            }
        ],
        [
            {
                "verse": "Non sinit ipse culex placidos me carpere somnos."
            },
            {
                "verse": "Credo equidem, in culicem se modo vertit Amor!"
            }
        ],
        [
            {
                "verse": "Cum saeviret hiems, et Caelia posceret ignem,"
            },
            {
                "verse": "\"Maximus est ignis femina,\" dicit Amor."
            },
            {
                "verse": "Illa refert, \"nullum, nullum dat flamma calorem,"
            },
            {
                "verse": "Sunt magis haec Scythica frigida membra nive."
            },
            {
                "verse": "Tange manum. quam friget!\" Amor: \"te tangere nolo,"
            },
            {
                "verse": "Ne sis causa meae mortis, et igne cremar.\""
            }
        ],
        [
            {
                "verse": "Dic, cuius facies tam miro picta colore?"
            },
            {
                "verse": "Haec facies miro picta colore tua."
            },
            {
                "verse": "Dic, quare expressa est ita clauso lumine? parce;"
            },
            {
                "verse": "Non potui: totum flamma fuisset opus."
            }
        ],
        [
            {
                "verse": "Non potui tunc, Somne, mori? da, Somne, quietem"
            },
            {
                "verse": "Talem iterum. brevis, o quam brevis illa fuit!"
            },
            {
                "verse": "Hoc saltem liceat, si gaudia vera negantur."
            },
            {
                "verse": "Est aliquid, similis dum subit ossa sopor."
            },
            {
                "verse": "Illae, illae tenebrae tribuerunt undique lucem:"
            },
            {
                "verse": "Lux tribuit tenebras; lux tenebrosa, vale."
            },
            {
                "verse": "O quales, quales mammas, o qualia crura,"
            },
            {
                "verse": "Quale femur tetigi! nil ego voce loquor."
            },
            {
                "verse": "O pudet, et quae sunt dulcissima iure silentur."
            },
            {
                "verse": "Cur sileam? totus fervet amore polus."
            },
            {
                "verse": "Lassi ambo postquam requievimus, oscula labris"
            },
            {
                "verse": "Mille illis data sunt, reddita mille meis."
            },
            {
                "verse": "Somne, veni, sed qualis eras, cum talia vidi."
            },
            {
                "verse": "En, satur et potus lumina claudo. veni."
            }
        ],
        [
            {
                "verse": "Cum vidisset Amor mea corpora nuda nec ulla"
            },
            {
                "verse": "Vulnera, \"num noster non ferit arcus?\" ait."
            },
            {
                "verse": "\"Num ventosa mihi sunt tela, nec illa cruorem"
            },
            {
                "verse": "Educunt? nulla hic plaga cruoris adest.\""
            },
            {
                "verse": "\"Desine mirari,\" dixi. \"tua tela sat urunt,"
            },
            {
                "verse": "Sat feriunt; alter me tamen urget Amor."
            },
            {
                "verse": "Illa, illa aetherea quae fronte superbit, Amoris"
            },
            {
                "verse": "Regnum habet, et sola vulnera luce facit.\""
            }
        ],
        [
            {
                "verse": "Vidit ut herboso prostrata in gramine membra"
            },
            {
                "verse": "Somnus erae, prope fit, gestit adesse, refert,"
            },
            {
                "verse": "\"Grata haec (aspicio), formosa haec; angor et uror;"
            },
            {
                "verse": "Irruerem, sed me cogit abire timor,"
            },
            {
                "verse": "Excita ne surgat, vinclisque coercear et sic"
            },
            {
                "verse": "Torquear. hinc, timor, hinc effuge! vincit amor.\""
            },
            {
                "verse": "Haec dicens, ori vibrantibus oscula linguis"
            },
            {
                "verse": "Ingerit, aethereas carpit anhelus opes."
            },
            {
                "verse": "Non contentus adhuc, complexibus utitur arctis,"
            },
            {
                "verse": "At tamen, amplexus sensit ut illa graves,"
            },
            {
                "verse": "Desilit attonita, et socios vocat. effluit illinc,"
            },
            {
                "verse": "Illinc alatus, ceu levis aura, Sopor,"
            },
            {
                "verse": "Et, procul existens, fatur, \"requiesce sub umbra."
            },
            {
                "verse": "Oppressi corpus qui tibi, Somnus eram."
            },
            {
                "verse": "Hoc tamen admoneo, vivas feliciter et nunc."
            },
            {
                "verse": "Cras quid eris, nescis. gaudia carpe: fluunt."
            },
            {
                "verse": "Ut fugi ex oculis ego nunc exclusus apertis,"
            },
            {
                "verse": "Sic fugis ipsa. mihi, si mihi credis, ama.\""
            }
        ],
        [
            {
                "verse": "Si tua castra sequor, cur me crudeliter uris?"
            },
            {
                "verse": "Parco tibi: nescit iura modumque puer."
            }
        ],
        [
            {
                "verse": "Sum cinis in gelidis tumulis, sum vivus, amator;"
            },
            {
                "verse": "Sum maestus, laetor; sum sine voce, loquor;"
            },
            {
                "verse": "Et locuples et pauper amo; spe nutrior, exspes;"
            },
            {
                "verse": "Et mando chartis carmina, mando notis;"
            },
            {
                "verse": "Terra mihi colitur, tumidis et mergor in undis;"
            },
            {
                "verse": "Sum saturo et farto ventre, premorque fame;"
            },
            {
                "verse": "Haurio fontis aquas, et anhelis faucibus haeret"
            },
            {
                "verse": "Sicca sitis; video, lumine cassus, iter;"
            },
            {
                "verse": "Hic moror, atque etiam hinc propero; miser audio surdis"
            },
            {
                "verse": "Auribus; includor carcere, liber eo;"
            },
            {
                "verse": "Ora madent lacrimis, et rident ora; profundos"
            },
            {
                "verse": "Corda cient gemitus, corda perussit amor."
            },
            {
                "verse": "Torqueor infelix ex omni parte, sed una,"
            },
            {
                "verse": "Una mihi semper, semper iniqua mihi."
            }
        ],
        [
            {
                "verse": "Ante fores madidae sic, sic pendete corollae;"
            },
            {
                "verse": "Mane orto, imponet Caelia vos capiti."
            },
            {
                "verse": "At cum per canam cervicem fluxerit umor,"
            },
            {
                "verse": "Dicite, \"non roris, sed pluvia haec lacrimae.\""
            }
        ],
        [
            {
                "verse": "Pelliciam induerat se frigens Caelia vestem."
            },
            {
                "verse": "Inquit Amor, \"calido me tege, quaeso, sinu."
            },
            {
                "verse": "Canet humus nivibus, stridens aquilonibus imber"
            },
            {
                "verse": "Saevit. eo nudus. respice: membra tremunt.\""
            },
            {
                "verse": "Illa, \"libens faciam, sed primum pone sagittas,"
            },
            {
                "verse": "Pone arcum.\" abiecit protinus arma puer."
            },
            {
                "verse": "Illuc ingressus, subito se fovit amictu."
            },
            {
                "verse": "\"Perpetuo hic utinam vita daretur,\" ait."
            },
            {
                "verse": "Mox paulo tantum sensit sub tegmine frigus,"
            },
            {
                "verse": "Ad Paphon ut celeri fugerit inde pede."
            }
        ],
        [
            {
                "verse": "Flos ego qui venio sum nuntius. alloquor: hora"
            },
            {
                "verse": "Fulgorem una meum praeripit, una tuum."
            }
        ],
        [
            {
                "verse": "Tu, solitus quondam caelo gaudere nitenti,"
            },
            {
                "verse": "Quid facis hic nudus? nudus amator; amo."
            },
            {
                "verse": "Frigora non brumae sentis? ego torreor. ala"
            },
            {
                "verse": "Cur non ex umeris pendet? adusta fuit."
            },
            {
                "verse": "Non arcum pictum, pictam non cerno pharetram."
            },
            {
                "verse": "Non mirum: maius tu quoque vulnus habes."
            },
            {
                "verse": "Quis tibi cor miserum, quis sensus abstulit imos,"
            },
            {
                "verse": "Fregit et ingenii florida dona tui?"
            },
            {
                "verse": "Ergo sumus tristes ambo? sumus ambo sub uno"
            },
            {
                "verse": "Vinclo? unum vinclum pressat utrunque, vides."
            },
            {
                "verse": "Credebam ipse meum te cor fixisse sagittis."
            },
            {
                "verse": "Falsus eras. quemnam fixit inermis Amor?"
            },
            {
                "verse": "Cum tibi visa fuit quae sole nitentior exstat"
            },
            {
                "verse": "Caelia, in illius pectore clausus eram."
            }
        ],
        [
            {
                "verse": "Navigat aurata dum sollers Caelia navi,"
            },
            {
                "verse": "Neptuni et laeto lumine regna videt,"
            },
            {
                "verse": "Cantabat (memini), stans celsa in puppe facesque"
            },
            {
                "verse": "Iniciens undis, talia pulcher Amor:"
            },
            {
                "verse": "\"Ussimus ambo polos, nunc urimus aequora, flexo"
            },
            {
                "verse": "Ipse arcu, haec oculis et miser urar ego!\""
            }
        ],
        [
            {
                "verse": "Pingeret Idalium in tabulis cum pictor Amorem,"
            },
            {
                "verse": "Pictori inquit Amor, \"me male pingis, iners."
            },
            {
                "verse": "Non sum pennatus, pharetram nec gesto nec arma,"
            },
            {
                "verse": "Nec manus accensas ventilat igne faces."
            },
            {
                "verse": "Pallentem et maestum pingas, si pingere me vis"
            },
            {
                "verse": "Ora gemant, madeant fletibus ora meis.\""
            },
            {
                "verse": "Cui pictor, \"quid aves ita pingier?\" \"amplius,\" inquit,"
            },
            {
                "verse": "\"Non sum Amor; illa, illa est Caelia pulcher Amor.\""
            }
        ],
        [
            {
                "verse": "Quaerebat lucem exstincto dare Caelia lychno."
            },
            {
                "verse": "\"Quid quaeris lumen?\" dico ego, \"lumen habes;"
            },
            {
                "verse": "Sole magis fulges.\" ait illa vaferrima, \"quod nunc"
            },
            {
                "verse": "Quaero mihi potis es tradere, namque cales.\""
            },
            {
                "verse": "\"Ecce, adsum,\" refero; \"immensam de corde favillam"
            },
            {
                "verse": "Excute.\" respondet, \"tu sine corde manes.\""
            }
        ],
        [
            {
                "verse": "Transibam, frigens. vidit me Caelia, risit,"
            },
            {
                "verse": "Et mea compressam iecit in ora nivem."
            },
            {
                "verse": "Non nix illa fuit, rapido sed qualis ab Euro"
            },
            {
                "verse": "Arentes calamos urere flamma solet."
            },
            {
                "verse": "Tunc arsi infelix. sunt haec miracula? possunt"
            },
            {
                "verse": "In media fieri flammea tela nive?"
            },
            {
                "verse": "Credo equidem, densas potuisset adurere nubes,"
            },
            {
                "verse": "Cumque pruiniferis aequora fluminibus."
            },
            {
                "verse": "Pone arcum; pudeat te flammas ferre Cupido."
            },
            {
                "verse": "Hoc numen verum, hoc: corda cremare gelu."
            }
        ],
        [
            {
                "verse": "Fervet aquis aequor, ventis impellitur aer,"
            },
            {
                "verse": "Et furit accensus Sicelis Aetna rogis."
            },
            {
                "verse": "Heu! simul haec nostro mala sunt in corpore: fletus"
            },
            {
                "verse": "Fundit aquas, gemitus flamina, corque faces."
            }
        ],
        [
            {
                "verse": "Cur gemis? uror amans. urit quae flamma? puella"
            },
            {
                "verse": "Sit quaevis, animos abstulit una meos."
            },
            {
                "verse": "Dic crines. flavos. oculos. nigrore coruscant."
            },
            {
                "verse": "Cervicem. mira est. labra. corallina habet."
            },
            {
                "verse": "Dic faciem. Venerem venatricemque Dianam,"
            },
            {
                "verse": "Posset et aequoreas exsuperare deas."
            },
            {
                "verse": "Quanto haec ingenio? caelesti. pectore quanto?"
            },
            {
                "verse": "Procero. atque umeris? ampla. benigna? nihil."
            },
            {
                "verse": "Albicat? illa nivem et candore coagula lactis"
            },
            {
                "verse": "Vincit, nativus tingit et ora rubor."
            },
            {
                "verse": "Pinguis an exilis? manet inter utrumque. mamillae?"
            },
            {
                "verse": "Turgidulae, quibus o basia milia darem,"
            },
            {
                "verse": "Nec satiatus adhuc, illic me perdere vellem."
            },
            {
                "verse": "Contingant, precor, o talia fata mihi!"
            },
            {
                "verse": "Cetera dic. novit quis cetera? vestis opacat,"
            },
            {
                "verse": "Nec fas illa loqui, quae meliora puto."
            },
            {
                "verse": "Texere scit? sollers tela superatur Arachne,"
            },
            {
                "verse": "Penelope fuso, provida Pallas acu."
            },
            {
                "verse": "Scit Musam et Phoebi citharam? cum cantat habetque"
            },
            {
                "verse": "Plectra manu, dici Calliopea potest."
            },
            {
                "verse": "Nunc nosco. illa potens est Caelia. desipis, amens!"
            },
            {
                "verse": "Desipio? hoc nosco: cor necat illa meum."
            }
        ],
        [
            {
                "verse": "Fit cycnus, taurus, satyrus, fit Iuppiter aurum,"
            },
            {
                "verse": "Ob Ledam, Europen, Antiopen, Danaen."
            }
        ],
        [
            {
                "verse": "Caelia candentes ferro cum raderet ungues,"
            },
            {
                "verse": "Infecit laeso pollice sanguis humum."
            },
            {
                "verse": "Hoc ut vidit Amor, \"nolito huic fidere,\" clamat;"
            },
            {
                "verse": "\"Impegit (vidi) vulnera saeva tibi.\""
            },
            {
                "verse": "Nondum finierat voces sua lingua, per auras"
            },
            {
                "verse": "Cum volat, et dominam fit prope, et haeret humo."
            },
            {
                "verse": "Clam, clam diffusis intingit spicula guttis,"
            },
            {
                "verse": "Et dicit, \"nunc sum fortis et asper ego.\""
            },
            {
                "verse": "Inde ubi se niveis adduxit in aera pennis,"
            },
            {
                "verse": "Villarum et summo in culmine sedit atrox,"
            },
            {
                "verse": "Incepit maria ac terras exscindere, tuta"
            },
            {
                "verse": "Nec fuit ex illis ictibus aula Iovis."
            }
        ],
        [
            {
                "verse": "Cernebar vitreo in speculo, et mecum ipse querebar"
            },
            {
                "verse": "Quod tam praecipiti curreret hora pede."
            },
            {
                "verse": "Ingemui, et, vitae memorans dispendia, flevi,"
            },
            {
                "verse": "Et dixi, \"evadam, qui modo cerno, nihil."
            },
            {
                "verse": "Non sum sicut heri, paulatim mutor, et, anni"
            },
            {
                "verse": "Dum serpunt, faciem ruga senilis arat.\""
            },
            {
                "verse": "Haec ego dum surdas nequicquam vanus ad auras"
            },
            {
                "verse": "Proferrem, speculi dixit imago mihi,"
            },
            {
                "verse": "\"Quod nihil appellas requies tranquilla malorum."
            },
            {
                "verse": "Certe illud peior mors tibi morte manet,"
            },
            {
                "verse": "Nam stantis, dum fles, aetatis labitur umbra,"
            },
            {
                "verse": "Et quae non captas gaudia, perdis inops."
            },
            {
                "verse": "Incipe, sic sapies; dubium nec differ in annum."
            },
            {
                "verse": "Si potes optati munus amoris, ama,"
            },
            {
                "verse": "Ut moriens dicas, ego vixi. nubila terge;"
            },
            {
                "verse": "Sic tibi perpetui tempora veris erunt.\""
            }
        ],
        [
            {
                "verse": "Quid spectas? specto tua lumina. quid tibi nostra"
            },
            {
                "verse": "Lumina vis? nostrum surripuere animum."
            },
            {
                "verse": "Miror. Vera loquor. radios iaculantur et ignes,"
            },
            {
                "verse": "Perque mea accedunt lumina, abitque animus."
            }
        ],
        [
            {
                "verse": "Cantabam in silvis, \"aura o Zephyraea, calores"
            },
            {
                "verse": "Excute ab attritis artibus.\" aura venit."
            },
            {
                "verse": "\"Quid me poscis?\" ait. \"non sunt mea flamina tanti."
            },
            {
                "verse": "Aspice, quam parvo murmure parva feror!"
            },
            {
                "verse": "Det licet afflatus Boreas, det Nereus undas,"
            },
            {
                "verse": "Non possem ardores attenuare tuos.\""
            },
            {
                "verse": "Fontano mulcens ego tunc incendia fletu,"
            },
            {
                "verse": "Dixi, \"infelici quis mihi tradet opem?"
            },
            {
                "verse": "Haec, roseo spirans cursu, sic asserit ignes."
            },
            {
                "verse": "Si vult, exstinguet Caelia tota gelu est.\""
            }
        ],
        [
            {
                "verse": "Cum mea ferventi langueret febre puella,"
            },
            {
                "verse": "Purpureo et starent candida membra toro,"
            },
            {
                "verse": "Induit invisum Mors lurida protinus ensem,"
            },
            {
                "verse": "Et petit infestis aurea tecta rogis."
            },
            {
                "verse": "Irruit, at, postquam vidit sine labe papillas,"
            },
            {
                "verse": "Et quales profert flava Minerva oculos,"
            },
            {
                "verse": "Obriguit retroque dedit vestigia, et inquit,"
            },
            {
                "verse": "\"Non haec Lethaeam digna subire ratem.\""
            },
            {
                "verse": "Sic fata, infernas pudibunda recessit ad umbras,"
            },
            {
                "verse": "Ausaque sic nigro verba tonare Iovi:"
            },
            {
                "verse": "\"Quaecunque aethereo sub regno regna morantur"
            },
            {
                "verse": "Sunt nostra; una, precor, Caelia morte vacet.\""
            },
            {
                "verse": "Annuit hoc Pluto. facta est dea, et ilico cedunt"
            },
            {
                "verse": "Nubila, et intonsus dat quoque Phoebus opem."
            },
            {
                "verse": "Sperandum est, postquam Mors importuna pepercit,"
            },
            {
                "verse": "Facta dea, ut nostras audiat illa preces."
            }
        ],
        [
            {
                "verse": "Mors mihi dat vitam, mihi mortem vita, sed omni"
            },
            {
                "verse": "Vita mihi peior morte: dolenter amo."
            }
        ],
        [
            {
                "verse": "Postquam picta fuit facies mea, protinus arcum"
            },
            {
                "verse": "Sumpsit Amor, pictam contudit et faciem."
            },
            {
                "verse": "\"Quid pictos,\" inquam, \"laceras, puer invide, vultus?"
            },
            {
                "verse": "An non sat telis pectora nostra tuis?\""
            },
            {
                "verse": "\"In te nullus,\" ait, \"locus est sine vulnere. vulnus"
            },
            {
                "verse": "Addere vulneribus quid nisi lasso manus?\""
            },
            {
                "verse": "\"Te lassas,\" dixi, \"magis hic, nam spicula perdis"
            },
            {
                "verse": "Et flammas: caret haec picta tabella anima.\""
            },
            {
                "verse": "\"Hoc verum,\" inquit, \"habet praeclara at Caelia numen,"
            },
            {
                "verse": "Aspectu ut caleant omnia picta suo.\""
            }
        ],
        [
            {
                "verse": "Cum puerum Veneris vulgus spectaret inermem,"
            },
            {
                "verse": "Vulgus ait, \"cur es factus inermis, Amor?\""
            },
            {
                "verse": "Respondit genetrix, \"pro certis ecce! sagittis"
            },
            {
                "verse": "Utitur illius pectore, et astra ferit.\""
            }
        ],
        [
            {
                "verse": "Reticulum ex auro intextum rutilante venustam"
            },
            {
                "verse": "Vestierat frontem vestieratque comas."
            },
            {
                "verse": "Quod cum vidit Amor, dixit, \"flammatur amore"
            },
            {
                "verse": "Caelia, nam gignunt aurea fila faces.\""
            },
            {
                "verse": "\"Non hoc,\" Cypris ait. \"nihil est ut carius auro,"
            },
            {
                "verse": "Sic illa in toto carius orbe nihil."
            },
            {
                "verse": "Sed, miror, quare, quare illud vulnerat aurum?"
            },
            {
                "verse": "Ut video, longa cum face tela iacit.\""
            },
            {
                "verse": "\"Falleris,\" inquit Amor; \"non aurum vulnus, at illi,"
            },
            {
                "verse": "Illi oculi faciunt. aspice! saxa terunt!\""
            }
        ],
        [
            {
                "verse": "Forte videns natum Veneris per prata vagantem"
            },
            {
                "verse": "Caelia fronte placens, Caelia crine placens,"
            },
            {
                "verse": "\"Pone arcum et certemus,\" ait; \"pone arma facesque,"
            },
            {
                "verse": "Hic tibi si mecum proelia inire libet.\""
            },
            {
                "verse": "Illi dicit Amor, \"si pono haec arma, quid in te"
            },
            {
                "verse": "Nudus agam? pugnax tu magis atque potens."
            },
            {
                "verse": "At si bella placent, et stat tibi tanta libido"
            },
            {
                "verse": "Certandi, tela hac lege repono mea,"
            },
            {
                "verse": "Ut claudas oculos (oculi fulgore perurunt),"
            },
            {
                "verse": "Ut frenes linguam (lingua diserta necat).\""
            },
            {
                "verse": "\"Nil horum impediet\" pulchra \"haec certamina,\" fatur Caelia,"
            },
            {
                "verse": "\"Claudo libens lumina, lingua silet.\""
            },
            {
                "verse": "Non exspectat Amor, sed in aere tollitur alis"
            },
            {
                "verse": "Et fugit, exclamans, \"sat tua forma potest!\""
            }
        ],
        [
            {
                "verse": "Si deus est Amor, et pacem meditatur, et optat"
            },
            {
                "verse": "Quae bona sunt, cur non hunc celebrabo deum?"
            }
        ],
        [
            {
                "verse": "Forte sub umbrosa requiescens arbore Cypris"
            },
            {
                "verse": "In gremio puerum foverat aligerum."
            },
            {
                "verse": "Cypridis abscedit gremio puer aliger; illa"
            },
            {
                "verse": "De somno surgens quaerit anhela deum."
            },
            {
                "verse": "Quaerenti exclamat genetrici vulgus, \"Amorem,"
            },
            {
                "verse": "Quem quaeris, splendens Caelia surripuit.\""
            }
        ],
        [
            {
                "verse": "Ut scirem quanto sim tecum iunctus amore"
            },
            {
                "verse": "Atque fide, misi cor tibi. non rediit."
            },
            {
                "verse": "Hospitium praedulce tuum. non amplius optat"
            },
            {
                "verse": "Hos artus; gremio gaudet adesse tuo."
            },
            {
                "verse": "Post, gemitum eieci, qui cordis nuntius esset."
            },
            {
                "verse": "Illum etiam, est quamquam saepe reversus, habes."
            },
            {
                "verse": "Nescit ubi sit cor, nec novit dicere; solum"
            },
            {
                "verse": "Spirat, et exusti pectoris auget onus."
            },
            {
                "verse": "Illi saepe loquor, \"quid agit mea Caelia? quid cor?\""
            },
            {
                "verse": "Nil referens, linquit corpus inane, fugit."
            },
            {
                "verse": "At nunc mitto animam, quae si non ipsa redibit,"
            },
            {
                "verse": "Protinus infelix hac tumulabor humo."
            }
        ],
        [
            {
                "verse": "Quid speculum spectas? vis verum nosse colorem,"
            },
            {
                "verse": "Quantaque sit vultus gratia viva tui?"
            },
            {
                "verse": "Aspicias cum mitto tibi mea saucia corda:"
            },
            {
                "verse": "Illic te docta cuspide pinxit Amor."
            }
        ],
        [
            {
                "verse": "Cum legeret scriptas in parvo codice flammas"
            },
            {
                "verse": "Caelia, \"mentitur qualia scriptor!\" ait."
            },
            {
                "verse": "\"Non sic exardet, nec sum tam pulchra decensque,"
            },
            {
                "verse": "Ut fatur; sunt haec cortice vana magis!\""
            },
            {
                "verse": "Tunc codex, chartis qui volvebatur apertis,"
            },
            {
                "verse": "Ter voluit, nequivit voce referre sonos."
            },
            {
                "verse": "Hoc fecit: vacuo misit suspiria caelo."
            },
            {
                "verse": "Et mecum in cinerem, igne crematus, abit."
            }
        ],
        [
            {
                "verse": "Vidit Amor dominam. stupuit. cecidere sagittae."
            },
            {
                "verse": "Armavit sese Caelia. fugit Amor."
            }
        ],
        [
            {
                "verse": "Bellule flos, salve. quis te, bellule flos, misit?"
            },
            {
                "verse": "Illa tibi Aetnaeos quae iaculata faces."
            },
            {
                "verse": "Flaccescis, cerno. sic vultus flaccet amantis;"
            },
            {
                "verse": "Maerenti sic stat, sic stat in ore color."
            },
            {
                "verse": "I nunc ad dominam retroque revertere. non id"
            },
            {
                "verse": "Significas, quamvis sit mihi nulla quies;"
            },
            {
                "verse": "Sed, quoniam viridem non servas usque decorem,"
            },
            {
                "verse": "Quam cito crudelis deperit illa, doces."
            }
        ],
        [
            {
                "verse": "Sumeret a labiis cum basia Cypris Adonis,"
            },
            {
                "verse": "\"Lasciva es,\" dixit casta Diana, \"nimis.\""
            },
            {
                "verse": "\"Quod sum,\" Cypris ait, \"fateor; lascivior, hoc tu"
            },
            {
                "verse": "Clam facis: Hippolytus tecum in amore manet.\""
            }
        ],
        [
            {
                "verse": "Gaudebam, audivi dominam cum voce canentem,"
            },
            {
                "verse": "Gaudebam. qualis tunc mihi, qualis erat!"
            },
            {
                "verse": "Ex umeris nullo fluitabant ordine crines,"
            },
            {
                "verse": "Et nulla nitidus stabat ab arte color."
            },
            {
                "verse": "Tunc mage compta mihi, mage tunc formosa decensque"
            },
            {
                "verse": "Visa fuit; poterat saxa movere sono."
            },
            {
                "verse": "Sed, quia nulla diu firmantur gaudia, volvit"
            },
            {
                "verse": "Forte oculos, videor, visa repente dolet."
            },
            {
                "verse": "Lingua ciens cantum silet, et sua plectra recondit."
            },
            {
                "verse": "Turbatur, misero multa minatur, abit."
            },
            {
                "verse": "Deseror infelix, avulso corde, cadoque,"
            },
            {
                "verse": "Acclinans oculos mortuus. illa redit."
            },
            {
                "verse": "Ilico ut aspexit consumpti corporis ossa,"
            },
            {
                "verse": "Colligit et nullo funere condit humi."
            },
            {
                "verse": "Impia, nil maerens, haud plenum carmen ibidem"
            },
            {
                "verse": "Inscripsit, dulci hic voce peremptus amans."
            }
        ],
        [
            {
                "verse": "Si tibi non placeo, placeo mihi. lector, abibis."
            },
            {
                "verse": "Hoc satis, auctori si sua scripta placent."
            }
        ],
        [
            {
                "verse": "In tabula primus tenerum qui pinxit Amorem,"
            },
            {
                "verse": "Ingenio et docta non fuit ille manu."
            },
            {
                "verse": "Non puer est qui Pana potest superare fretumque"
            },
            {
                "verse": "Qui domat et terras, aera, quique polos."
            },
            {
                "verse": "Non caecum dicam: pungentibus utitur armis,"
            },
            {
                "verse": "Et quicumque ferit, num sine luce ferit?"
            },
            {
                "verse": "Non findit latum pernicibus aethera pennis;"
            },
            {
                "verse": "Sic nunquam a nostro corpore fixus abit."
            },
            {
                "verse": "Non mihi nudus erit: spoliat qui membra deorum"
            },
            {
                "verse": "Quique hominum, nunquid veste carebit inops?"
            },
            {
                "verse": "Dum loquor id, ridens inquit mihi Caelia, \"Amorem"
            },
            {
                "verse": "Pingere vis? Vultus aspice! pinge meos.\""
            }
        ],
        [
            {
                "verse": "Dic, cur in vultu sic palles? sanguis ad ima"
            },
            {
                "verse": "Corda fluit, quae sunt paene cremata rogis."
            },
            {
                "verse": "Cur defles? magnos ut lapsa hos unda calores"
            },
            {
                "verse": "Molliat; in casso corpore flamma furit."
            },
            {
                "verse": "Cur gemis? ambesos ut amabile frigus in artus"
            },
            {
                "verse": "Currat, et insanas temperet aura faces."
            },
            {
                "verse": "Cur quereris solus? solus comburor ab igne."
            },
            {
                "verse": "Qui non credit, amet, nunc ego sicut amo."
            },
            {
                "verse": "Cur non in mutos cineres converteris? ingens,"
            },
            {
                "verse": "Ingens id dominae non sinit esse gelu."
            }
        ],
        [
            {
                "verse": "Ni lacrimae fluerent, in flammam totus abirem,"
            },
            {
                "verse": "Et, ni flamma foret, diffluerem lacrimis."
            },
            {
                "verse": "Sic servor lacrimis, sic flamma servor. adurar"
            },
            {
                "verse": "Aut lacrimer, vitam praebet utrumque obeam."
            }
        ],
        [
            {
                "verse": "Ut Boreas ussit glaciali frigore flores,"
            },
            {
                "verse": "Ausa est in Boream Caelia probra loqui."
            },
            {
                "verse": "\"Audes, nympha, deum petulante lacessere lingua?\""
            },
            {
                "verse": "Respondit Boreas. \"num tibi notus ego?"
            },
            {
                "verse": "Te rapiam levibus sublimem in nubila pennis,"
            },
            {
                "verse": "Et iungere meo praeda coacta toro.\""
            },
            {
                "verse": "Substitit illa ferox, ut saxum in montibus altis"
            },
            {
                "verse": "Quod ruere e summa rupe procella nequit."
            },
            {
                "verse": "Non potis ille frui quod amat. dat basia labris."
            },
            {
                "verse": "Nunc magis illa gelu labra notata placent."
            },
            {
                "verse": "Denique tanta fuit dulcedo et tanta voluptas,"
            },
            {
                "verse": "Arserit amisso ut frigore ventus amans."
            }
        ],
        [
            {
                "verse": "Dum laetor vivo, morior dum tristor. abibo"
            },
            {
                "verse": "Laetus ego, postquam cura perire facit."
            }
        ],
        [
            {
                "verse": "Cum sumis citharam et diffundis in aera cantum,"
            },
            {
                "verse": "Saxa avidis pendent auribus, aura silet."
            },
            {
                "verse": "Cum solvis crines vento, Dictynna videris,"
            },
            {
                "verse": "In silvis quando caede cruentat apros."
            },
            {
                "verse": "Cum rides, laeti discerpunt nubila venti."
            },
            {
                "verse": "Cum loqueris, fulgent sidera, vernat humus."
            },
            {
                "verse": "Cum motas oculos, quid non Amor impius audet?"
            },
            {
                "verse": "Audet et irato praeripere arma Iovi."
            },
            {
                "verse": "Cum graderis, te tota cohors miratur euntem,"
            },
            {
                "verse": "Tota cohors passus laudat amatque tuos."
            },
            {
                "verse": "Sed, quia maturae non carpis poma iuventae,"
            },
            {
                "verse": "Haec in tam pulchro corpore sunt lacrimae."
            }
        ],
        [
            {
                "verse": "Cur immortalem te reris? pone tumentes"
            },
            {
                "verse": "Fastus. mortalis fis pietate carens."
            }
        ],
        [
            {
                "verse": "Iuppiter, insani dum saeva Cupidinis arma"
            },
            {
                "verse": "Et nequit accensas pertolerare faces,"
            },
            {
                "verse": "\"Iane biceps, caeli custos, mihi limina pande,"
            },
            {
                "verse": "Pande, nec hoc unquam sentiat uxor,\" ait."
            },
            {
                "verse": "Sensit ut hoc uxor, turbatur, et undique fluctus"
            },
            {
                "verse": "Ore vomit, liquida fit magis atra pice."
            },
            {
                "verse": "Irruere in magnum magna cum voce Tonantem"
            },
            {
                "verse": "Audet, et illius detrahit arma manu."
            },
            {
                "verse": "Clavigerum terret Ianum, lustratque per omnes"
            },
            {
                "verse": "Terras, si videat quo vir in igne calet."
            },
            {
                "verse": "Nunc huc, nunc illuc dum torvo lumine se fert,"
            },
            {
                "verse": "Aspectu patuit Caelia pulchra suo."
            },
            {
                "verse": "Quam simul ut vidit, caecas exarsit in iras,"
            },
            {
                "verse": "Atque inquit, \"senti quid mea regna queunt\"."
            },
            {
                "verse": "Dum rotat et piceo contorquet ab aethere fulmen,"
            },
            {
                "verse": "Illud in haec durus pectora flexit Amor."
            }
        ],
        [
            {
                "verse": "Vidit ut aethereos oculos Amor illius, inquit,"
            },
            {
                "verse": "Inquit Amor, \"nulla hac pulchra puella magis.\""
            },
            {
                "verse": "Sensit ut immites animos Amor illius, inquit,"
            },
            {
                "verse": "Inquit Amor, \"nulla hac saeva puella magis.\""
            }
        ],
        [
            {
                "verse": "Dum canerem et citharam pulsarem pectine solus,"
            },
            {
                "verse": "Solus apud dominae, nocte silente, fores,"
            },
            {
                "verse": "Audivi, fateor, vocem. sic dixit: \"amator,"
            },
            {
                "verse": "Stultus es. in ventos irrita verba fluunt.\""
            },
            {
                "verse": "Respondi nil esse, \"loquor, quodcunque sed aegrum"
            },
            {
                "verse": "Saepe iuvat poenas promere voce suas."
            },
            {
                "verse": "Haec mihi, non aliis refero. sint sidera testes,"
            },
            {
                "verse": "Et, si surda manent sidera, saxa precor,"
            },
            {
                "verse": "Et ventos, nubesque atras, et limina, quae me"
            },
            {
                "verse": "Excludunt: sunt haec verba doloris; amo.\""
            }
        ],
        [
            {
                "verse": "Hic arma atque faces et myrtea serta rosasque"
            },
            {
                "verse": "Linquo, quibus quondam gloria parta fuit."
            },
            {
                "verse": "Linquo sales ludosque meos, atque omnia pulchra"
            },
            {
                "verse": "Quaeque Charis docuit, quaeque venusta parens."
            },
            {
                "verse": "Exuor hic levibus pennis et lumine claro."
            },
            {
                "verse": "Externas (o sors!) cogor adire vias."
            },
            {
                "verse": "Sed vos hoc unum moneo (parete monenti;"
            },
            {
                "verse": "Certa loquor, sunt haec certa probata mihi):"
            },
            {
                "verse": "Evitate malum. potuit quae laedere divos,"
            },
            {
                "verse": "Vos laedet. quando ridet, abeste! necat."
            }
        ],
        [
            {
                "verse": "Fles, rides, gaudes, maeres, requiescis, oberras."
            },
            {
                "verse": "Non mirum: vita est talis amantis amo."
            }
        ],
        [
            {
                "verse": "Exoriens postquam decoravit Caelia terram,"
            },
            {
                "verse": "Vidit et erecto lumine tecta deum,"
            },
            {
                "verse": "Cor dedit huic Pallas, Venus ora, Diana pharetram"
            },
            {
                "verse": "Atque arcum, doctam pulcher Apollo lyram,"
            },
            {
                "verse": "Urentes oculos Erato, linguamque disertus"
            },
            {
                "verse": "Mercurius, Iuno bracchia, Mars animos,"
            },
            {
                "verse": "Iuppiter incessum, flavos Aurora capillos,"
            },
            {
                "verse": "Ornatum Charites, spicula blandus Amor."
            },
            {
                "verse": "Omnia de magnis dis possidet, omnia, amici."
            },
            {
                "verse": "Unde, unde huic tanta est, dicite, saevitia?"
            }
        ],
        [
            {
                "verse": "Post obitum non marmor erit, non atra sepulcrum"
            },
            {
                "verse": "Terra mihi; in membris, diva, iacebo tuis."
            }
        ],
        [
            {
                "verse": "Sim procul a risu, nec cernam cornua Lunae,"
            },
            {
                "verse": "Nec Phoebi auricomum luce nitente caput,"
            },
            {
                "verse": "Me caeca exculcet fortuna, et nubila caelum"
            },
            {
                "verse": "Condant, hanc ingens obruat unda ratem,"
            },
            {
                "verse": "Praetendat cupidus fraudes et crimina livor,"
            },
            {
                "verse": "Deliteat tenebris fama decusque meum,"
            },
            {
                "verse": "Exsul ab his abigar terris, sim segnis inersque,"
            },
            {
                "verse": "Et videam ante oculos funera nigra meos,"
            },
            {
                "verse": "Nugata est quicquid mea Musa feratur in ignes,"
            },
            {
                "verse": "Dummodo me spectes, Caelia, laetus ero."
            }
        ],
        [
            {
                "verse": "Forte meam tangens dextram, sic Caelia dixit:"
            },
            {
                "verse": "\"Mentiris, nec amas; algida dextra tua est.\""
            },
            {
                "verse": "\"Verus amans,\" inquam, \"facibus comburitur intus."
            },
            {
                "verse": "En, calet in tacito corde sepulta Venus."
            },
            {
                "verse": "Respice pallorem. sum pulvis et umbra. recessit"
            },
            {
                "verse": "Spiritus, inque meis ossibus Aetna furit."
            },
            {
                "verse": "Tellurem vidi densa canere pruina,"
            },
            {
                "verse": "Quae tamen ex ima parte perusta fuit."
            },
            {
                "verse": "Assimilor silici quae caecos integit ignes,"
            },
            {
                "verse": "Et riget, ob canas frigida facta nives;"
            },
            {
                "verse": "Et fluerem in cineres et in auras ustus abirem,"
            },
            {
                "verse": "Sed tua me vivum bruma geluque tenet.\""
            }
        ],
        [
            {
                "verse": "Qui gelida sub rupe fui lapis, ora venusta"
            },
            {
                "verse": "Nunc refero et vultus, diva puella, tuos."
            },
            {
                "verse": "Sculptori debes, sed debes plurima vati."
            },
            {
                "verse": "Hic polit, ille canit. quod canit, illud habes."
            },
            {
                "verse": "Ut nosti, lapidem teret hora fugacior Euro,"
            },
            {
                "verse": "At bene quod canitur, non teret hora fugax."
            },
            {
                "verse": "Hic sum muta silex, at carmine vulgor et ore"
            },
            {
                "verse": "Verba loquor, toto cernor in orbe nitens."
            },
            {
                "verse": "Non adsit cantus, remanebit vita calorque"
            },
            {
                "verse": "Vatis, ero vatis viva calore tui."
            }
        ],
        [
            {
                "verse": "Ad fontem dum ploro, mihi fons inquit, \"ut ardor"
            },
            {
                "verse": "Sedetur, gelidi suscipe fontis aquas.\""
            },
            {
                "verse": "\"Flumina oborta meis sunt,\" inquam, \"fletibus, ignes"
            },
            {
                "verse": "Non sedant; posito ut sulfure taeda cremor.\""
            },
            {
                "verse": "Sic ego, sed subitis arsit fons ignibus: ignes"
            },
            {
                "verse": "E nostro ingentes pectore iecit Amor."
            }
        ],
        [
            {
                "verse": "Saepe duces volui et reges et proelia versu"
            },
            {
                "verse": "Dicere, sed vires debilitavit amor."
            },
            {
                "verse": "Ut te conspexi, tanto fulgore nitentem,"
            },
            {
                "verse": "\"Ite procul, caedes!\" dixi ego. \"bella, procul!"
            },
            {
                "verse": "Cantetur numeris, cantetur Caelia plectro.\""
            },
            {
                "verse": "Sed cum tentavi dicere, nullus eram."
            },
            {
                "verse": "In fletus abit maestas vox, plena querelae,"
            },
            {
                "verse": "Et tantum poenas promere cura fuit."
            }
        ],
        [
            {
                "verse": "Exiret dominae dum pulchro pectore flamma,"
            },
            {
                "verse": "Ureret et silices et freta, Cypris ait,"
            },
            {
                "verse": "\"Caelia si friget, cur nunc ita conicit ignes,"
            },
            {
                "verse": "Eius et aspectu terra polusque calet?\""
            },
            {
                "verse": "Sic pharetratus Amor matri respondit: \"amantis"
            },
            {
                "verse": "Illinc cor flammas, non sua forma iacit.\""
            }
        ],
        [
            {
                "verse": "Artificis studiosa manus dedit omnia, sed non"
            },
            {
                "verse": "Mollescis digitis, dulcis imago, meis."
            },
            {
                "verse": "Tango, dura manes. non dura haec marmora, tactu"
            },
            {
                "verse": "Mollesco; est durus Caelia dura lapis."
            }
        ],
        [
            {
                "verse": "Irroraret agros Zephyrus cum flatibus, et ver"
            },
            {
                "verse": "Duceret et flores, Caelia visa fuit."
            },
            {
                "verse": "Hac visa, dimittit agros, dimittit honores"
            },
            {
                "verse": "Veris, dimittit munera floris amat."
            },
            {
                "verse": "Factus amans, coepit dulces effundere flatus,"
            },
            {
                "verse": "Et flando optatum coepit adire femur."
            },
            {
                "verse": "Protinus, incluso sic intus flamine, venter"
            },
            {
                "verse": "Intumuit, facilis sed prope partus erat."
            },
            {
                "verse": "Credite, mira loquor: fulgenti lumine campos,"
            },
            {
                "verse": "Ver risu, flores vocibus haec peperit."
            }
        ],
        [
            {
                "verse": "Marmor erat pulchrae qui viderat ora Medusae,"
            },
            {
                "verse": "Viderit at si quis te, dea, dic, quid erit?"
            },
            {
                "verse": "Durum marmor erit, stabitque in marmore duro"
            },
            {
                "verse": "Spes, maeror, gemitus, poena, dolor, lacrimae."
            }
        ],
        [
            {
                "verse": "Candida nuper eram, nunc sum rosa rubra. colorem"
            },
            {
                "verse": "Hunc dat purpureis Caelia pulchra genis."
            }
        ],
        [
            {
                "verse": "Servat aquas limosa palus, mitisque redundat"
            },
            {
                "verse": "Rivus aquis, et aquas, ut patet, aequor habet;"
            },
            {
                "verse": "Fons diffundit aquas, et aquas dat flumen, aquasque"
            },
            {
                "verse": "Stagna tenent, et aquis enitet ipse lacus."
            },
            {
                "verse": "Lumina sed lacrimis faciunt haec plena paludem,"
            },
            {
                "verse": "Rivum, aequor, fontem, flumina, stagna, lacum."
            }
        ],
        [
            {
                "verse": "Mortue grylle, iaces, agrestis Musa lyraeque"
            },
            {
                "verse": "Naturale decus, mortue grylle, iaces."
            },
            {
                "verse": "Quid faciam posthac? nostri solamen amoris,"
            },
            {
                "verse": "Solamen somni, mortue grylle, iaces."
            },
            {
                "verse": "Excutiens alas pedibus, dic, grylle, Camenas,"
            },
            {
                "verse": "Et mulce optatis pectora fixa modis!"
            },
            {
                "verse": "Hei mihi! non audis. non dices amplius ignes,"
            },
            {
                "verse": "Grylle, meos. tecum Terpsichorea iacet."
            },
            {
                "verse": "Ex lacrimis rorem tibi fundo, grylle, cremoque"
            },
            {
                "verse": "Hanc caveam, inque tuos diffluit usta rogos."
            },
            {
                "verse": "Grylle, vale. hac parva flores nascantur in urna,"
            },
            {
                "verse": "Terraque sit cineri semper amoena tuo."
            }
        ],
        [
            {
                "verse": "Non sequor obliquo saevos livore tyrannos,"
            },
            {
                "verse": "Non cupio in volucri stare superbus equo."
            },
            {
                "verse": "Non posco ut nitidis surgant mihi tecta columnis,"
            },
            {
                "verse": "Pulcher et in medio sit mihi rure locus."
            },
            {
                "verse": "Non populi laudes, non plausus quaero theatri,"
            },
            {
                "verse": "Non aurum aut comites militiaeque decus,"
            },
            {
                "verse": "Non sacros fontes, non arva obsepta salictis,"
            },
            {
                "verse": "Quicquid et ignavum denique vulgus amat."
            },
            {
                "verse": "Dum valeo, hoc cupio: teneris in amoribus esse,"
            },
            {
                "verse": "Haerere et thalamis, diva puella, tuis."
            }
        ],
        [
            {
                "verse": "Veris honor flos est, ver terrae, sidera caeli."
            },
            {
                "verse": "Et caeli et terrae et Caelia veris honor."
            }
        ],
        [
            {
                "verse": "In cinerem fuero si post mea fata solutus,"
            },
            {
                "verse": "Ille tua excussus curret in ora cinis."
            },
            {
                "verse": "Hic repetet caelum si spiritus, arduus illinc"
            },
            {
                "verse": "Et flammas mittet, mittet et arma necis."
            },
            {
                "verse": "Si non legitimae complerim munera vitae,"
            },
            {
                "verse": "Errabo ante tuas ossea larva domos."
            },
            {
                "verse": "Corporeos iterum si commutabor in artus,"
            },
            {
                "verse": "Corpus habes corpus mole gravabo tuum."
            },
            {
                "verse": "Aere si pendam poenas, levis ibo, daboque"
            },
            {
                "verse": "Verbera. si mergar flumine, flumen eris."
            },
            {
                "verse": "Ad nubes iero, mittam de nubibus imbres."
            },
            {
                "verse": "Ignibus advolvar, te ferus igne petam."
            },
            {
                "verse": "Quicquid ero moriens, tecum crudelia, tecum"
            },
            {
                "verse": "Bella geram. flagris flebis inulta meis."
            },
            {
                "verse": "Si nihil evadam, nihil hoc torquebere crede,"
            },
            {
                "verse": "Crede mihi, vultus persequar usque tuos."
            },
            {
                "verse": "Conabor Stygiis exire paludibus, etsi"
            },
            {
                "verse": "Parca negat; rumpet Tartara laesus amor."
            },
            {
                "verse": "Nam tibi cum nequeam, dum vivo, reddere poenas,"
            },
            {
                "verse": "Exstinctus tanti vulneris ultor ero."
            }
        ],
        [
            {
                "verse": "Quis iacet hic? Veneris iacet hic pulcherrima proles,"
            },
            {
                "verse": "Quam stravit forti Caelia pulchra manu."
            },
            {
                "verse": "Si deus hic, quare falcato decidit ense"
            },
            {
                "verse": "Mortis, et in vili sic tumulatur humo?"
            },
            {
                "verse": "A cupido haec illi vis est generosa Tonante"
            },
            {
                "verse": "Ut valeat terrae et bella movere polo."
            },
            {
                "verse": "Unde hoc? illa dea est cunctis speciosior astris."
            },
            {
                "verse": "Hac mundus quid nunc (aspice!) maius habet?"
            },
            {
                "verse": "Non hic armatus, pharetra succinctus et arcu?"
            },
            {
                "verse": "Quid tum? succubuit: fortior illa fuit."
            },
            {
                "verse": "Aurea non mater flammas, non vitricus hastam"
            },
            {
                "verse": "Exhibuit? contra bellica Pallas erat."
            },
            {
                "verse": "Aegida formosis mammis scutumque lacerto"
            },
            {
                "verse": "Aptarat, dextrae tela trisulca patris."
            },
            {
                "verse": "Non aderant Musae comites? non Phoebus et Euhan?"
            },
            {
                "verse": "Hic puer, illa ingens; hic rudis, illa sagax."
            },
            {
                "verse": "Ergo quis exstincto posthac succedet Amori?"
            },
            {
                "verse": "Huic pharetra, huic iaculum, huic flexilis arcus erit?"
            },
            {
                "verse": "Imperium molle hoc. illa est castissima et Euro"
            },
            {
                "verse": "Saevior. heu! cui non funera ferret atrox?"
            },
            {
                "verse": "In turbam rutili globulos deflecteret auri,"
            },
            {
                "verse": "Ipsa sibi plumbi frigida dona daret."
            },
            {
                "verse": "En, nunc absque arcu et facibus domat omnia victrix."
            },
            {
                "verse": "Quod si pennatus regna teneret Amor?"
            }
        ],
        [
            {
                "verse": "Si nitet auratis mea candida virgo capillis,"
            },
            {
                "verse": "Et pulchro aequoreas vincit honore deas,"
            },
            {
                "verse": "Effutire leves cur demens cogor amores,"
            },
            {
                "verse": "Ferreque ut irrasus tam mala verba puer?"
            },
            {
                "verse": "Cur turbor toties, et inania murmura iacto?"
            },
            {
                "verse": "Cur toties illuc irrequietus eo?"
            },
            {
                "verse": "Heu, heu, quid feci? quo vertor? numina caelo"
            },
            {
                "verse": "Aut nulla, aut certe non mala nostra vident."
            },
            {
                "verse": "Non potui esse silex, aut aequoris unda, vel alga,"
            },
            {
                "verse": "Sive cinis? ferrem non ego tanta miser."
            },
            {
                "verse": "Hoc peius, promo insanas ex pectore voces."
            },
            {
                "verse": "Nil prosunt voces, et tamen usque loquor."
            },
            {
                "verse": "Heu, quid agam melius? lanient haec dicta procellae,"
            },
            {
                "verse": "Et, si quid chartis illino, flamma voret."
            },
            {
                "verse": "Praeteriit, quae danda fuit virtutibus, aetas."
            },
            {
                "verse": "Quicquid ago video ventus et unda rapit."
            },
            {
                "verse": "Ista loqui nollem, niger obtegit omnia pulvis."
            },
            {
                "verse": "Obtegar, an vivam? vivere poena mihi."
            },
            {
                "verse": "Non est viventi nisi taetri funeris umbra,"
            },
            {
                "verse": "Si quicquam ingrati vita laboris habet."
            },
            {
                "verse": "Vivite, vos alii, quibus omnia iugiter affert"
            },
            {
                "verse": "Laetus amor. gladium tu mea sume manus."
            },
            {
                "verse": "Ne trepida. rapidas cum spiritus ibit in auras,"
            },
            {
                "verse": "Clamabit, \"mortis Caelia causa fuit.\""
            }
        ],
        [
            {
                "verse": "Factus Amor mitis transfixo clausit amanti"
            },
            {
                "verse": "Lumina, collegit corporis ossa Charis,"
            },
            {
                "verse": "Tradidit inferias pia Cypris, carmen in ipsa"
            },
            {
                "verse": "Urna Erato scripsit. tu lege, quisquis amas."
            },
            {
                "verse": "Non hic corpus adest, non hic cinis ater, at una"
            },
            {
                "verse": "Flamma calens. cremat haec. flamma. viator, abi."
            }
        ]
    ]
}