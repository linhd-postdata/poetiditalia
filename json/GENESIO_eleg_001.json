{
    "author": "Fabrizio Genesio",
    "title": "elegiarum libellus",
    "url": "http://www.poetiditalia.it/texts/GENESIO|eleg|001",
    "text": [
        [
            {
                "verse": "Alphonse, Aonidum et Siculi spes maxima regni,"
            },
            {
                "verse": "Accipe cum nostris pectora nostra modis."
            },
            {
                "verse": "Non ego bella cano Latias excita per oras"
            },
            {
                "verse": "Aeraque dant raucos hic mihi nulla sonos,"
            },
            {
                "verse": "Ast elegia suas effundit scripta querelas:"
            },
            {
                "verse": "Solvitur in lachrymas saepius illa meas."
            },
            {
                "verse": "Tempus erit, quo Musa tibi canet aemula laudes,"
            },
            {
                "verse": "Protinus et fatis eripiere tuis."
            },
            {
                "verse": "Tu modo si longi tangit te gloria saecli"
            },
            {
                "verse": "Insidet et cupido pectore laudis amor,"
            },
            {
                "verse": "Dilige Cirrhaei vates, dux inclyte, Phoebi"
            },
            {
                "verse": "Hosque fove officiis, officiose, piis."
            },
            {
                "verse": "Hi tibi perpetuum victuro in carmine nomen"
            },
            {
                "verse": "Alphonsique canent bellica gesta ducis."
            },
            {
                "verse": "Concinit Atridas Smyrnaei Musa poetae"
            },
            {
                "verse": "Pellidemque simul sidera ad usque tulit;"
            },
            {
                "verse": "Orpheus auricomae raptorem carmine pellis"
            },
            {
                "verse": "Extulit et reducis nomina clara viri;"
            },
            {
                "verse": "Ille pium Veneris natum canit, ille perenni"
            },
            {
                "verse": "Scipiadas vates ornat honore suos:"
            },
            {
                "verse": "Sic tua Pegaseo tolletur gloria cantu"
            },
            {
                "verse": "Aeternumque novo carmine nomen erit."
            },
            {
                "verse": "Hoc pater Augustus tituli commotus amore"
            },
            {
                "verse": "Vatibus officium praestitit usque suum."
            },
            {
                "verse": "Dicitur Aeacidae Macedum invidisse tyrannus:"
            },
            {
                "verse": "Scilicet in causa divus Homerus erat."
            },
            {
                "verse": "Convenit, ut magni claro sibi nomine reges"
            },
            {
                "verse": "Extinguant vitae fata severa suae;"
            },
            {
                "verse": "Convenit, ut studio Phoebus non dispare sumat"
            },
            {
                "verse": "Munera, quo numeros personat ille graves."
            },
            {
                "verse": "Ingenui cupiunt semper sua dona labores"
            },
            {
                "verse": "Illaque sunt solis regibus apta dari:"
            },
            {
                "verse": "Sit nisi principibus Musarum in tempore cura,"
            },
            {
                "verse": "Incipiant raucos edere plectra sonos."
            },
            {
                "verse": "Excitat ingenium siquis sua praemia vidit,"
            },
            {
                "verse": "Irritus aut propria non fuit arte labos."
            },
            {
                "verse": "Pieridas laeto, decet ut, dux, excipe vultu,"
            },
            {
                "verse": "Moxque eat ad superos nominis aura deos."
            },
            {
                "verse": "Sic praestabis avo claroque, Alphonse, parenti"
            },
            {
                "verse": "Et fies patrii gloria prima soli."
            }
        ],
        [
            {
                "verse": "Quod mea sollicitent dulces modo pectora flammae,"
            },
            {
                "verse": "Improbat et teneros carpit ubique modos:"
            },
            {
                "verse": "Quisquis is est, taceo, nec nostro carmine notus"
            },
            {
                "verse": "Vivat, at obscuro nomine tristis eat."
            },
            {
                "verse": "Ille graves iussit referant ut carmina sensus,"
            },
            {
                "verse": "N eu liceat molli concinuisse pede,"
            },
            {
                "verse": "Et neque lascivos vatem describere amores"
            },
            {
                "verse": "Nec probat ad numeros plectra movenda leves."
            },
            {
                "verse": "Desinat ergo tuis miserans elegia libellis,"
            },
            {
                "verse": "Nec referat questus, docte Tibulle, tuos;"
            },
            {
                "verse": "Mollia conticeant Peligni scripta poetae,"
            },
            {
                "verse": "Nec moveat vatem pulchra Corinna suum;"
            },
            {
                "verse": "Te quoque, clare, tuos ignes cecinisse, Properti,"
            },
            {
                "verse": "Dedecet atque elegos Cinthia cara modos;"
            },
            {
                "verse": "Lesbia, carminibus vatis cantata Catulli,"
            },
            {
                "verse": "Debuit haud lachrymis immaduisse suis."
            },
            {
                "verse": "Quem deus igne premit, certo qui indulget amori,"
            },
            {
                "verse": "Caverit affectus exprimat hic miseros."
            },
            {
                "verse": "Aurea Virgilium sensisse Cupidinis arma,"
            },
            {
                "verse": "Coniugis Aeneae vix docet unus amor;"
            },
            {
                "verse": "Maeonium pueri latuerunt spicula vatem,"
            },
            {
                "verse": "Unaque Briseis hoc facit esse ratum;"
            },
            {
                "verse": "Orpheus Aesoniden meritis dum laudibus ornat,"
            },
            {
                "verse": "Medeae immites conticuit furias."
            },
            {
                "verse": "At tibi, si fulvo pectus penetraverit auro"
            },
            {
                "verse": "Et doceat telo quam valet ille suo,"
            },
            {
                "verse": "Poeniteat dicti calidosque expertus amores"
            },
            {
                "verse": "Officio incipias deditus esse novo."
            },
            {
                "verse": "Nec mihi turpe puto puero succumbere divo,"
            },
            {
                "verse": "Figerit indomitos qui puer ipse viros."
            },
            {
                "verse": "Amphitryoniades monstra insuperata subegit,"
            },
            {
                "verse": "A tenero victus creditur ille deo;"
            },
            {
                "verse": "Vicerat Aegides Cretensia fata superbus,"
            },
            {
                "verse": "Aegiden solita cuspide vicit Amor;"
            },
            {
                "verse": "Scilicet Hectoreum robur superavit Achilles,"
            },
            {
                "verse": "Hectoris Aeaciden protinus ipsa soror."
            },
            {
                "verse": "Saepius hunc superi puerum metuere verendi,"
            },
            {
                "verse": "Saepius a summo qui Iove victor abit."
            },
            {
                "verse": "Qui fera terribili permiscet proelia dextra,"
            },
            {
                "verse": "Ingenium cuius durius esse solet,"
            },
            {
                "verse": "Vincitur a Veneris, nec prosunt arma, puello:"
            },
            {
                "verse": "Conscius et matris filius ipse suae est."
            },
            {
                "verse": "Carminis inventor primi Cirrhaeus Apollo"
            },
            {
                "verse": "Colla dedit pueri sub iuga certa dei,"
            },
            {
                "verse": "Colla dedit Phoebus, Phoebi dare colla poetas"
            },
            {
                "verse": "Convenit atque patris reddere facta sui."
            },
            {
                "verse": "Leucia dum misero miserum me cepit amore,"
            },
            {
                "verse": "Sola potest miseros elicuisse modos."
            },
            {
                "verse": "Scribimus: ipsa iubes; haec de te scripta loquantur:"
            },
            {
                "verse": "Non ausim iussis opposuisse tuis."
            }
        ],
        [
            {
                "verse": "Ergo potest sacro discedere vertice Musa,"
            },
            {
                "verse": "Quique modo citharam Delius arma capit:"
            },
            {
                "verse": "Liquisti assiduo resonum modulamine rivum,"
            },
            {
                "verse": "Disiecit cinctum laurea serta caput."
            },
            {
                "verse": "Bella placent durumque cies in proelia Martem"
            },
            {
                "verse": "Et sertum capitis ferrea cassis erit."
            },
            {
                "verse": "Miles in arma novus volucris mirabere turmas"
            },
            {
                "verse": "Accendetque animos buccina pulsa feros."
            },
            {
                "verse": "Gaudebis saepe in medium descendere campum"
            },
            {
                "verse": "Infigesque oculos hostis in hoste tuos."
            },
            {
                "verse": "Saepius insueto librabis pondere clavam,"
            },
            {
                "verse": "Ensis pro calamo fulminis instar erit;"
            },
            {
                "verse": "Saepius hostili circumlita sanguine dextra"
            },
            {
                "verse": "Ibit in obiectum laudis amore ducem."
            },
            {
                "verse": "An fortassis eques rectam sublimis in hastam,"
            },
            {
                "verse": "Iam nunc alipedis fortia terga premis?"
            },
            {
                "verse": "An iam bella vocans fulgentia cingeris arma,"
            },
            {
                "verse": "Insuetum ne caput cassidis aera tegunt?"
            },
            {
                "verse": "Scilicet arma sequi et Mavortia tangere castra"
            },
            {
                "verse": "Certus es et notas deseruisse deas;"
            },
            {
                "verse": "Deseruisse deas certum est dulcisque susurros:"
            },
            {
                "verse": "Amissum vatem Musa relicta dolet;"
            },
            {
                "verse": "Praepositum Phoebo Martem doluisse necesse est:"
            },
            {
                "verse": "Ars erat officio dignior illa tuo."
            },
            {
                "verse": "Arma gerant alii et consueta pericula temnant -"
            },
            {
                "verse": "Exigui non est iste laboris honos -:"
            },
            {
                "verse": "Miles enim es teneris Phoebi non Martis ab annis,"
            },
            {
                "verse": "Perpetuus Phoebo miles habendus eras."
            },
            {
                "verse": "Pulchrius ingenio paritur quam corpore nomen,"
            },
            {
                "verse": "Ingenium multo est corpore nobilius."
            },
            {
                "verse": "Illud enim assiduo vivax augescit in usu"
            },
            {
                "verse": "Et crescit longi temporis usque mora;"
            },
            {
                "verse": "Ast hoc longa dies premit et diuturnior usus:"
            },
            {
                "verse": "Comminuet nervos curva senecta tuos."
            },
            {
                "verse": "Forsitan est animus, simul et dum castra sequaris,"
            },
            {
                "verse": "Fortia maiorum facta referre ducum."
            },
            {
                "verse": "Mox tua divisum temptabit pectora munus:"
            },
            {
                "verse": "Hinc tuba bella movens, hinc lyra dulce canens."
            },
            {
                "verse": "Sic Lacedaemonium Lysandrum in castra secutus,"
            },
            {
                "verse": "Additus est lateri Choerilus ille ducis;"
            },
            {
                "verse": "Scipiaden solitus Musas comitatus in arma est,"
            },
            {
                "verse": "Tolleret ut laudes Ennius Ausonias."
            },
            {
                "verse": "Quae mage conveniunt bello da tempora Marti,"
            },
            {
                "verse": "Quae numeris Phoebo protinus illa suo."
            },
            {
                "verse": "Buccina non semper rauco sonat aenea cantu"
            },
            {
                "verse": "Et quandoque movent dulcia plectra chelyn."
            },
            {
                "verse": "Temporibus tractat Caesar fera bella diurnis"
            },
            {
                "verse": "Gestaque nocturnis proelia dat calamis."
            },
            {
                "verse": "Accipies gemino geminam sub munere laudem:"
            },
            {
                "verse": "Corporis una quidem, caetera mentis erit."
            }
        ],
        [
            {
                "verse": "Oscula purpureis libet tibi, Marce, labellis"
            },
            {
                "verse": "Inque eat amplexus dulcis amica tuos,"
            },
            {
                "verse": "At mea me - neque enim bene possit amica vocari -"
            },
            {
                "verse": "Pendentem incerto detinet illa loco:"
            },
            {
                "verse": "Sic trahit assiduo consueta silentia luctu,"
            },
            {
                "verse": "Irrequieta movens durius ossa calor."
            },
            {
                "verse": "Qualis in admoto subitus micat ignis olivo,"
            },
            {
                "verse": "Qualis in Aetnaeis dicitur esse locis,"
            },
            {
                "verse": "Qualis inest, cingit medios ubi circulus axes,"
            },
            {
                "verse": "In vacuo talem pectore fecit Amor:"
            },
            {
                "verse": "Usque magis teneras consumit flamma medullas,"
            },
            {
                "verse": "Usque magis dempto fornite flamma furit."
            },
            {
                "verse": "Nec morior, sed nec vivo: si fata labores"
            },
            {
                "verse": "Extinguunt, cur non ocius illa ruunt?"
            },
            {
                "verse": "Et libet ergo mori: libitum fortuna secundet."
            },
            {
                "verse": "Quid nece in adversis dulcius esse potest?"
            },
            {
                "verse": "Saepius ambiguae stat desperatio menti,"
            },
            {
                "verse": "Saepius ambiguae spes revocata placet."
            },
            {
                "verse": "Tanta ne te, o Veneris, decuit violentia, nate,"
            },
            {
                "verse": "Vulnere ne in nostro laus tibi pulchra fuit?"
            },
            {
                "verse": "Fixisti, sed nec mortale resistere divo est:"
            },
            {
                "verse": "Gloria maius habet figere posse deum."
            },
            {
                "verse": "Qui prius Aonidum et Phoebi vexilla sequebar,"
            },
            {
                "verse": "Nunc sequor aligeri fervida castra dei."
            },
            {
                "verse": "Felix, cui potuit cessisse Cupidinis ira"
            },
            {
                "verse": "Aut cui nota minus fulva sagitta fuit;"
            },
            {
                "verse": "Dicitur hic felix: multo felicior ille est,"
            },
            {
                "verse": "Vulneris in cursu cui bene favit Amor."
            },
            {
                "verse": "Solus es, o rerurn socio carissime, felix,"
            },
            {
                "verse": "Felix et siquid nomine maius eo est."
            },
            {
                "verse": "Candida tranquilli complent tibi carbasa flatus,"
            },
            {
                "verse": "Caerula cum tumidis fluctibus unda iacet."
            },
            {
                "verse": "Favit in abscessu, reditu favet aura secundo,"
            },
            {
                "verse": "Nec procul est oculis terra petita tuis."
            },
            {
                "verse": "Felicem - nec enim invideo - te Iulia fecit,"
            },
            {
                "verse": "Felix es Marco Iulia facta meo;"
            },
            {
                "verse": "Facta meo es Marco felix, quo gratius uno"
            },
            {
                "verse": "Nec magis aspectat Phoebus uterque pium:"
            },
            {
                "verse": "Scilicet eloquium atque aptae tua munera linguae"
            },
            {
                "verse": "Exuperant auro ditia dona gravi."
            },
            {
                "verse": "Lingua feras flexisse potest et saxa deumque,"
            },
            {
                "verse": "Hac iuncta est lateri dia puella tuo."
            }
        ],
        [
            {
                "verse": "Delectent alios operosa cacumina, turres"
            },
            {
                "verse": "Aut qui Phidiaca vivit in arte lapis;"
            },
            {
                "verse": "Me mea delectet lucentis cura tabellae:"
            },
            {
                "verse": "Illa oculos, animum protinus illa iuvat."
            },
            {
                "verse": "In te dia nitet divinae forma puellae,"
            },
            {
                "verse": "In te membra micant, picta tabella, deae."
            },
            {
                "verse": "Picta tabella, graves confuso a pectore curas"
            },
            {
                "verse": "Excipis, o lachrymis insidiosa meis."
            },
            {
                "verse": "Scilicet ut decuit fulvo circumdaris auro,"
            },
            {
                "verse": "Fulvus cum niveo convenit ore color."
            },
            {
                "verse": "In medio pictae candescit imago tabellae:"
            },
            {
                "verse": "Vera micat facies, vera puella micat."
            },
            {
                "verse": "Astra ferunt oculi, frontis lux aemula Phoebum,"
            },
            {
                "verse": "Ora subit murex, Punica mala genas."
            },
            {
                "verse": "Divide te ex auro - da posse hoc, Iupiter, illi! -"
            },
            {
                "verse": "Inque meos propera, ficta puella, sinus."
            },
            {
                "verse": "Dulcius arrides, dulcis petit oscula risus,"
            },
            {
                "verse": "Sed modo vera volens, oscula falsa dedi."
            },
            {
                "verse": "Falsa dedisse iuvat, specie nam fallor amantis,"
            },
            {
                "verse": "Osculaque haec, memini, vera fuere prius."
            },
            {
                "verse": "Te mihi cum vario florum Narcisus honore"
            },
            {
                "verse": "Ambiat, o tanti causa tabella boni,"
            },
            {
                "verse": "Te cingant hederae, cingat Peneia laurus,"
            },
            {
                "verse": "Te cum purpureis lilia cana rosis."
            },
            {
                "verse": "Ad dominae nitidosque pedes atque ima tabellae"
            },
            {
                "verse": "Auratum carmen littera fulva notet:"
            },
            {
                "verse": "Leucia sum, nulli cedit mea forma puellae."
            },
            {
                "verse": "Leucia sum vatis spes ego sola mei."
            }
        ],
        [
            {
                "verse": "Lentus abes, Picena satis te viderit Ancon,"
            },
            {
                "verse": "Absenti visa est luna secunda tibi:"
            },
            {
                "verse": "Solve ratem, iam tutus erit per caerula cursus,"
            },
            {
                "verse": "Prospera securus tempora Tiphys habet:"
            },
            {
                "verse": "Clauditur Aeoliis dudum Notus imbrifer antris,"
            },
            {
                "verse": "Turbine cum rauco rauca procella iacet."
            },
            {
                "verse": "Solve ratem, excipiant plenos tua lintea flatus:"
            },
            {
                "verse": "Debet tam longae finis inesse morae."
            },
            {
                "verse": "Quis mihi se comitem - nec enim comes esse recusas -"
            },
            {
                "verse": "Fortunaeque simul consiliique dabit?"
            },
            {
                "verse": "Ille Menoeciadae tribuit quam fortis Achilles,"
            },
            {
                "verse": "Quantum Perithoo credidit ille suo,"
            },
            {
                "verse": "Quantum etiam Pyladi quondam malesanus Orestes,"
            },
            {
                "verse": "Nicoleo tantum protinus ipse meo."
            },
            {
                "verse": "Si tibi cura laris patrii, si cura puellae est,"
            },
            {
                "verse": "Sat sibi lar, sibi sat cara puella tulit."
            },
            {
                "verse": "Desine solliciti multo iam tempore amici"
            },
            {
                "verse": "Longius assertam destituisse fidem."
            },
            {
                "verse": "Nemo meos ultro dudum solatur amores,"
            },
            {
                "verse": "Deque cadunt manibus dulcia plectra meis."
            },
            {
                "verse": "Grata mihi fuerat studiorum cura meorum,"
            },
            {
                "verse": "Dum prius haec per te cura levata mea est;"
            },
            {
                "verse": "Grata via est, quae saepe tulit coniuncta duorum"
            },
            {
                "verse": "Corpora, sed tecum gratior illa mihi est:"
            },
            {
                "verse": "Littora nam postquam patriae visurus abisti,"
            },
            {
                "verse": "Omnia sunt socio facta molesta tuo."
            },
            {
                "verse": "Solve precor, quis ferre diu te possit abesse?"
            },
            {
                "verse": "Impediet cursus serior hora tuos:"
            },
            {
                "verse": "Ecce in bella vides dirum consurgere Martem,"
            },
            {
                "verse": "Tota ciet vires Ausonis ora suas,"
            },
            {
                "verse": "Nec tibi mox, si lentus eris, per bella licebit"
            },
            {
                "verse": "Te duce felicem praeteriisse viam."
            }
        ],
        [
            {
                "verse": "Floscule, purpureum referens, dilecte, colorem,"
            },
            {
                "verse": "Extremum vitae vive sub usque meae."
            },
            {
                "verse": "Nulla tuas prorsus demittant tempora frondes,"
            },
            {
                "verse": "Perpetuus tibi sit qui tuus exit odor."
            },
            {
                "verse": "Ipse suos cedit pulcher Narcisus honores"
            },
            {
                "verse": "Pestanasque potes exuperare rosas."
            },
            {
                "verse": "Laudibus o nunquam felix moriere supremis:"
            },
            {
                "verse": "Illa manent vatis munera certa tui."
            },
            {
                "verse": "Et prius accipiet tenebras pro lumine Apollo,"
            },
            {
                "verse": "Quam tenebras nomen, Leucia diva, tuum."
            },
            {
                "verse": "Munere pro tanto, tanto pro munere felix,"
            },
            {
                "verse": "Debeat assiduos nostra Thalia sonos."
            },
            {
                "verse": "Ipsa meum aspexit cecini quod Leucia carmen,"
            },
            {
                "verse": "Venit et ad nostros gratia multa modos."
            },
            {
                "verse": "Addidit: \"Ergo tuos longum servabis amores,"
            },
            {
                "verse": "Et renovet Cypridos vulnera prisca puer\"."
            },
            {
                "verse": "Maior ab hoc miseras intravit flamma medullas,"
            },
            {
                "verse": "Et qui multus erat plurimus ardet amor."
            },
            {
                "verse": "Floscule, tu manibus dominae gestatus eburnis,"
            },
            {
                "verse": "Ad celeres curas mite levamen eris."
            },
            {
                "verse": "Copia grata tui miseros lenire dolores"
            },
            {
                "verse": "Incipit atque manus iam comes esse meae."
            },
            {
                "verse": "Saepius ad dominae veluti male conquerar aurem."
            },
            {
                "verse": "Excipies questus, floscule care, meos;"
            },
            {
                "verse": "Saepe meis fingam te respondere querelis,"
            },
            {
                "verse": "Saepius et mecum te quoque posse queri:"
            },
            {
                "verse": "Eliceas nostro liquidas de lumine guttas,"
            },
            {
                "verse": "Dum scribat lachrymas Calliopea meas."
            }
        ],
        [
            {
                "verse": "Nescio quis nostros temptas rivalis amores"
            },
            {
                "verse": "Et mihi parta prius iam nimis usque cupis."
            },
            {
                "verse": "Saepe viam observas obliquo lumine nostram,"
            },
            {
                "verse": "Observas nutus invidus arte meos."
            },
            {
                "verse": "Di tibi dent quaecunque tibi magis omnibus opto,"
            },
            {
                "verse": "Praemia pro meritis dii <tibi> digna ferant."
            },
            {
                "verse": "Te petat iratum triplici cum cuspide fulmen,"
            },
            {
                "verse": "In tua non segnis saeviat ora Tonans;"
            },
            {
                "verse": "Quis petiit Phoebus magnum Phitona sagittis,"
            },
            {
                "verse": "His tua densato vulnere terga petat;"
            },
            {
                "verse": "Nec tibi non hastae parcat Bellona superbae,"
            },
            {
                "verse": "Obruat et clipeo te dea casta suo."
            },
            {
                "verse": "Quale Troezenia pedibus patiuntur in ora,"
            },
            {
                "verse": "In pedibus nunquam desinat esse tuis,"
            },
            {
                "verse": "Nullaque tam saevos vincat medicina dolores,"
            },
            {
                "verse": "Quaeratur placidis vel tibi Cydnus aquis."
            },
            {
                "verse": "Immotus vivusque loco tenearis in uno"
            },
            {
                "verse": "Moxque tui nullum ius queat esse tibi,"
            },
            {
                "verse": "Imbre sagittarum vitrea cum grandine misso,"
            },
            {
                "verse": "Appetat invisum numinis ira caput."
            },
            {
                "verse": "Assiduo semper dignus cruciere dolore:"
            },
            {
                "verse": "Nulla quies animo, corpore nulla quies."
            },
            {
                "verse": "Eripiat diram mulier tibi Thessala mentem"
            },
            {
                "verse": "Effodiat ve oculos vipera saeva tuos;"
            },
            {
                "verse": "Esca datus rabido, rabido datus esca draconi,"
            },
            {
                "verse": "Inconsumpta tuis corda querare malis;"
            },
            {
                "verse": "Impius Aetnaeos vel proiciaris in ignes,"
            },
            {
                "verse": "Nec tuus e misero spiritus ore volet."
            },
            {
                "verse": "Audiat haec divum rector: mea protinus aurae"
            },
            {
                "verse": "Ad superos pergant vota referre deos!"
            }
        ],
        [
            {
                "verse": "Quid modo, quid lachrymis complebas pectora fusis?"
            },
            {
                "verse": "Vulneribus debes mitior esse meis."
            },
            {
                "verse": "At mea perpetuo miserum fortuna iuvabit:"
            },
            {
                "verse": "Muneris esse loco maxima damna solent."
            },
            {
                "verse": "Limen ut intrabam, votis malefida duorum"
            },
            {
                "verse": "Educto crepitum cardine valva facit."
            },
            {
                "verse": "Grata tuis, ingrata mihi latrat inde catella:"
            },
            {
                "verse": "Invida custodes excitat una duos."
            },
            {
                "verse": "Saepe referre pedem potui atque illaesus abire:"
            },
            {
                "verse": "Accepti solus sum modo causa mali."
            },
            {
                "verse": "Tristius assurgunt furemque inhibere volentes,"
            },
            {
                "verse": "Qualis in adversos saepius ursa, ruunt."
            },
            {
                "verse": "Urget nocturna geminatis ictibus umbra,"
            },
            {
                "verse": "Et tamen ense ferox alter et alter erat;"
            },
            {
                "verse": "Aera dum ferro liquidum secat ille rotato,"
            },
            {
                "verse": "Librat in oppositum vulnera forte caput."
            },
            {
                "verse": "Accipit heu miserum tellus concisaque cervix"
            },
            {
                "verse": "Cessit ab officio languida facta suo."
            },
            {
                "verse": "Reddidimus voces: \"Ah nostrae parcito vitae,"
            },
            {
                "verse": "Iudicium de me tu tibi certus habe!\""
            },
            {
                "verse": "Plura daturus erat celeri dum vulnera telo,"
            },
            {
                "verse": "Extinguunt animos supplicis ora feros."
            },
            {
                "verse": "Rebar in extremo lucis me degere cursu;"
            },
            {
                "verse": "Casus erat subito non minor ipse metu:"
            },
            {
                "verse": "Vulnere de summo miseros cruor inficit artus,"
            },
            {
                "verse": "Rursus et effuso sanguine terra madet."
            },
            {
                "verse": "Restitit exiguus debilique in pectore mansit,"
            },
            {
                "verse": "In summo nullus spiritus ore fuit."
            },
            {
                "verse": "Saepe videre tuos voluissem, Leucia, vultus"
            },
            {
                "verse": "Luminaque obiectis reddere luminibus."
            },
            {
                "verse": "Esset humi licet immotum miserabile corpus,"
            },
            {
                "verse": "Versa favente tamen te mihi poena foret;"
            },
            {
                "verse": "Continuo amissum cepissent membra vigorem"
            },
            {
                "verse": "Inque tuos issem, Leucia cara, sinus;"
            },
            {
                "verse": "Ad mea non oculo spectasses vulnera sicco,"
            },
            {
                "verse": "Vulnere ut in nostro gutta cruorque foret;"
            },
            {
                "verse": "Venissent miseri misero de pectore questus,"
            },
            {
                "verse": "Leucia, foedasses unguibus ora piis,"
            },
            {
                "verse": "Tinxisses faciem et tristi perfusa colore"
            },
            {
                "verse": "Visa fores nostri causa dolorque mali."
            },
            {
                "verse": "Et tamen, ut multum iacui, redit inde iacenti"
            },
            {
                "verse": "Spiritus, et dubio redditus ille mihi est."
            },
            {
                "verse": "Talibus ergo movet custodum vocibus alter:"
            },
            {
                "verse": "\"Ad nostros, dic, te quae tulit aura lares?\""
            },
            {
                "verse": "\"Bellua nocturna, dixi, mihi visa sub umbra est:"
            },
            {
                "verse": "Fugerat e vinclis, sic puto, dira suis."
            },
            {
                "verse": "At mihi securam propero quaesisse latebram,"
            },
            {
                "verse": "Bellua ne nostri plena cruoris eat."
            },
            {
                "verse": "Rumpere fata putas? Nocuit vicina Charybdis,"
            },
            {
                "verse": "In Siculo parcit dum mihi Scylla freto\"."
            },
            {
                "verse": "Credidit ac placido miserum solatus ab ore est"
            },
            {
                "verse": "Inque meum vulnus mollia verba dedit."
            },
            {
                "verse": "Obstitit inde nihil, quin me comitatus euntem"
            },
            {
                "verse": "Limen ad usque mei duceret ille laris."
            },
            {
                "verse": "Ille meis precibus, precibus tu flectere nostris:"
            },
            {
                "verse": "Tolle oculos, oculis stet decor ille tuis."
            },
            {
                "verse": "Talia saepe feram, cupio sic nomen amantis,"
            },
            {
                "verse": "Et qui saepe tulit nomen amantis habet."
            },
            {
                "verse": "Rara maris non sunt, sunt crebra pericula fluctus,"
            },
            {
                "verse": "Ac tam crebra natans lata Leander adit."
            },
            {
                "verse": "Mille mihi nunquam diversa pericula desint,"
            },
            {
                "verse": "Ipsa oculo sis dum tu mihi cara magis."
            },
            {
                "verse": "Sed mea iam satis est, satis est quod vulnera flesti:"
            },
            {
                "verse": "Sub lachrymis non est ut moriare tuis."
            },
            {
                "verse": "At mihi non vulnus, mihi non dolor ipse dolori est:"
            },
            {
                "verse": "Te doleo solam, Leucia, te doleo."
            },
            {
                "verse": "Vive tamen laetumque fove diuturna decorem:"
            },
            {
                "verse": "Officio functa es iam satis ipsa tuo."
            }
        ],
        [
            {
                "verse": "Accipe, laurigeri simplex non gloria Phoebi,"
            },
            {
                "verse": "Quae tibi dent propriam scripta legenda fidem;"
            },
            {
                "verse": "His tibi cum numeris vates me iungat Apollo"
            },
            {
                "verse": "Et tua sit Musis gratia iuncta meis."
            },
            {
                "verse": "Saepius Elphithei carmen Campanus habebit,"
            },
            {
                "verse": "Campanique graves saepius ipse modos."
            },
            {
                "verse": "Qui ducis unius pariter vexilla sequatur,"
            },
            {
                "verse": "Hunc sociis notum dedecet esse minus;"
            },
            {
                "verse": "Et vexilla sequor quae tu, praeeuntia Cirrhae,"
            },
            {
                "verse": "Nostraque sunt studiis protinus aequa tuis."
            },
            {
                "verse": "At tibi praeclaros virtus cumulavit honores,"
            },
            {
                "verse": "Cuius habet gemino vertice mitra caput."
            },
            {
                "verse": "Scilicet ipsa tuae probitas bene conscia mentis"
            },
            {
                "verse": "Evehet ad summos te super astra polos,"
            },
            {
                "verse": "Virtutemque simul propius fortuna sequetur"
            },
            {
                "verse": "Moxque favens lusus comprimet illa suos;"
            },
            {
                "verse": "Te facit haec celebrem Latias, Campane, per oras:"
            },
            {
                "verse": "Longius it nomen, clare poeta, tuum."
            },
            {
                "verse": "Aemula mellifluae fervet tibi gratia linguae"
            },
            {
                "verse": "Et sapiunt priscos ora diserta sonos:"
            },
            {
                "verse": "Sive legam numeros numeris vel scripta solutis,"
            },
            {
                "verse": "Demulces auris protinus ipse meas."
            },
            {
                "verse": "Tu modo siqua tui tangit te nominis aura,"
            },
            {
                "verse": "Crebra dabis doctae plectra movenda lyrae;"
            },
            {
                "verse": "Semper in assiduo scribens versabere cantu,"
            },
            {
                "verse": "Haec erit ingenii debita cura tui."
            },
            {
                "verse": "Sic tibi perpetuos tutabere prorsus honores:"
            },
            {
                "verse": "Campani laudes postera saecla canent."
            },
            {
                "verse": "Nestoris interea et Priami tibi tempora sunto"
            },
            {
                "verse": "Accedantque annis vota secunda tuis."
            }
        ],
        [
            {
                "verse": "Leucia, nulla tuum nomen tibi finiet aetas,"
            },
            {
                "verse": "Ingenio vives non moritura meo:"
            },
            {
                "verse": "Et prius extinguet radios super aethera Titan"
            },
            {
                "verse": "Nec peraget solitum luminis orbus iter,"
            },
            {
                "verse": "Subsidentque prius colles solidataque prorsus"
            },
            {
                "verse": "Aemula telluris efficietur aqua,"
            },
            {
                "verse": "Aethiopes nigrum mutabunt ante colorem"
            },
            {
                "verse": "Frigidus aut semper qui calet ignis erit,"
            },
            {
                "verse": "Leucia, quam lateas nostros obscura nepotes"
            },
            {
                "verse": "Excedas ve meis protinus ipsa modis."
            },
            {
                "verse": "O felix, dum tale tui est tibi munus amantis,"
            },
            {
                "verse": "Qui tibi dat nomen, Leucia, perpetuum!"
            },
            {
                "verse": "Sic Nemesis docto vivit cantata Tibullo,"
            },
            {
                "verse": "Delia sic vatis carmine nota sui est,"
            },
            {
                "verse": "Cinthia sic Musis non est obscura Properti,"
            },
            {
                "verse": "Lesbia sic numeris, clare Catulle, tuis;"
            },
            {
                "verse": "Nasonis celebrem Musae fecere Corinnam,"
            },
            {
                "verse": "Carminibus Galli nota Lycoris erat."
            },
            {
                "verse": "Has inter, dum nostra modo quid carmina possint,"
            },
            {
                "verse": "Accipies meritum, Leucia cara, locum."
            }
        ],
        [
            {
                "verse": "Miles in armisonis Gradivi exercite castris,"
            },
            {
                "verse": "Te vocat ad citharam Phoebus Apollo suam."
            },
            {
                "verse": "Bella silent posuitque graves Mars ferreus iras,"
            },
            {
                "verse": "Comprimit excitos buccina pulsa sonos."
            },
            {
                "verse": "Venit hiems imbresque cadunt de nubibus acti"
            },
            {
                "verse": "Et iuga candenti cernis operta nive."
            },
            {
                "verse": "Exuta est viridi viridis modo terra colore"
            },
            {
                "verse": "Et nullus laeti graminis extat honos,"
            },
            {
                "verse": "Et quae sanguineas viderunt prata phalangas"
            },
            {
                "verse": "Excipient gelido vellera cana sinu."
            },
            {
                "verse": "Ergo redi: incipies docto fera proelia versu"
            },
            {
                "verse": "Et simul adversos concinuisse duces."
            },
            {
                "verse": "Hic tibi si non est animus, nec facta referre"
            },
            {
                "verse": "Nec iuvat egregios inseruisse viros,"
            },
            {
                "verse": "Ad Cypridos poteris lusus natumque redire,"
            },
            {
                "verse": "Dum non insueti muneris auctor eris:"
            },
            {
                "verse": "Oblitus belli fueris Martisque corusci,"
            },
            {
                "verse": "Ascendat thalamos siqua puella tuos,"
            },
            {
                "verse": "Et qui forte alios ictus meditaris in hostem,"
            },
            {
                "verse": "Diversum vario vulnus ab ense dabis."
            },
            {
                "verse": "Nec pudeat qui castra ducum Martemque sequaris"
            },
            {
                "verse": "Saepius Idaliae munus adire deae:"
            },
            {
                "verse": "Cum premeret longo Troianos Graecia bello,"
            },
            {
                "verse": "Cura fuit Graii non ea sola ducis,"
            },
            {
                "verse": "Et quandoque ferus positis Agamemnon ab armis"
            },
            {
                "verse": "Ad natam, Chryse, dicitur isse tuam,"
            },
            {
                "verse": "Saepius Aeacides fusos post impiger hostes"
            },
            {
                "verse": "Venit in amplexus, rapta puella, tuos,"
            },
            {
                "verse": "Utque viri Danaum dux eripuisset amores,"
            },
            {
                "verse": "Non poterat pugnae deditus esse truci."
            },
            {
                "verse": "Saepe ferox etiam postquam Mars arma relinquit,"
            },
            {
                "verse": "Excipis ipsa tuo, Cypris amica, thoro."
            },
            {
                "verse": "Sic te si patriae reducem concesseris urbi,"
            },
            {
                "verse": "Alludet reditu blandior illa tuo."
            },
            {
                "verse": "Mox quoque cum varios tellus dabit acta colores"
            },
            {
                "verse": "Laetaque belligeris pabula reddet equis,"
            },
            {
                "verse": "Ibis et immenso victurae laudis amore"
            },
            {
                "verse": "Sollicitus bello victor in arma rues,"
            },
            {
                "verse": "Nec de te quicquam Venus aut Mars ipse queretur"
            },
            {
                "verse": "Atque aderit coeptis semper uterque tuis."
            }
        ],
        [
            {
                "verse": "Quos pro te possim quaesisti ferre labores,"
            },
            {
                "verse": "Heu ignara animi, Leucia cara, mei."
            },
            {
                "verse": "Quaecunque est caelo gravior terraeque marique,"
            },
            {
                "verse": "Gratior haec per te poena futura mihi est,"
            },
            {
                "verse": "Et velut Alcides non monstra horrenda timebo:"
            },
            {
                "verse": "Impedient iussus nulla pericla tuos."
            },
            {
                "verse": "Iusseris, apposita sublatus in aethera penna"
            },
            {
                "verse": "Herculeum Gades visere nitar opus,"
            },
            {
                "verse": "Expositi septem quaerentur in ordine montes"
            },
            {
                "verse": "Ducet et ad Numidas me via longa feros."
            },
            {
                "verse": "Nec me poeniteat Cirtam petiisse vetustam,"
            },
            {
                "verse": "Quae domus antiqui clara Syphacis erat,"
            },
            {
                "verse": "Numinibusque sacrum divae Tritona Minervae"
            },
            {
                "verse": "Rursus et Hammonis templa superba dei."
            },
            {
                "verse": "Et qui nocte solet fontem fervere videbo"
            },
            {
                "verse": "Quique solet medio frigidus esse die;"
            },
            {
                "verse": "Et Garamanteas lustrabimus undique terras"
            },
            {
                "verse": "Et Meroe nostros sentiet ipsa pedes,"
            },
            {
                "verse": "Memphiticaeque simul tellus sese offeret orae"
            },
            {
                "verse": "Atque oculos capiet pyramis alta meos."
            },
            {
                "verse": "Sidon et inde Tyrus, clari domus illa Sichaei,"
            },
            {
                "verse": "Excipiet longas commiserata vias"
            },
            {
                "verse": "Coriciique nemus gratum mirabor amoeni,"
            },
            {
                "verse": "Quae supero fertur terra dicata Iovi,"
            },
            {
                "verse": "Pulchraque Mausolei cernam monumenta sepulchri"
            },
            {
                "verse": "Claraque Milesii protinus arva soli."
            },
            {
                "verse": "Mox Ephesum et Triviae templum spectabo Dianae,"
            },
            {
                "verse": "Insuper et Clario condita templa deo."
            },
            {
                "verse": "Ad loca Sigei veniam celebrata vetusti"
            },
            {
                "verse": "Et Priami quondam regna subacta senis."
            },
            {
                "verse": "Idaeos colles et qua Simoentis adibo"
            },
            {
                "verse": "Et qua Scamandri fluminis unda fluit;"
            },
            {
                "verse": "Inde, ubi bella movens fortis pugnabat Amazon,"
            },
            {
                "verse": "Thermodontei fortia castra soli."
            },
            {
                "verse": "Et procul ad Scythicas mittes me, Leucia, terras"
            },
            {
                "verse": "Atque Borystheniae nobile flumen aquae,"
            },
            {
                "verse": "Impiger ad Colchos decurram et Phasidos oras,"
            },
            {
                "verse": "Huc ubi Phrixeae vellera pellis erant."
            },
            {
                "verse": "Gens quoque Sauromatae Tanais vicina fluento"
            },
            {
                "verse": "Accipient oris nomina nostra suis."
            },
            {
                "verse": "Tendere Ripheos nil me prohibebit ad axes,"
            },
            {
                "verse": "Ut timeant gryphes Itala bella feri."
            },
            {
                "verse": "Audiet et pictus nostros Agathyrsus amores,"
            },
            {
                "verse": "Audiet androphagae terra petita plagae,"
            },
            {
                "verse": "Audiet et Rhodope sacris celeberrima Bacchi,"
            },
            {
                "verse": "Audiet et iussus Thracia tota tuos."
            },
            {
                "verse": "Et Geticos per te possum tetigisse recessus"
            },
            {
                "verse": "Et quaerent nomen Pontica regna meum,"
            },
            {
                "verse": "Bosphorus et Rheso quaeret regnata Propontis"
            },
            {
                "verse": "Nec fuerit nostrae causa tacenda viae."
            },
            {
                "verse": "Ad gelidos possum per te penetrare Britannos"
            },
            {
                "verse": "Et procul ad tauri cornua collis ibo;"
            },
            {
                "verse": "Rursus ad Indorum calidas properabimus oras"
            },
            {
                "verse": "Moxque ad Gangeticae flumina lata plagae."
            },
            {
                "verse": "Insuper ad rubri concedam littora ponti,"
            },
            {
                "verse": "Sentiet et cursus ultima terra meos,"
            },
            {
                "verse": "Quodque hominis non est, Solis per torrida regna"
            },
            {
                "verse": "Antipodas quaeram Niliacumque caput."
            },
            {
                "verse": "Nec satis hoc: Stygias demum penetrabimus oras,"
            },
            {
                "verse": "Ut mihi sint oculis omnia visa meis."
            }
        ],
        [
            {
                "verse": "Marce, Cupidineas inter versate sagittas,"
            },
            {
                "verse": "Liquisti heu viduo corpus inane toro."
            },
            {
                "verse": "Iulia, sollicitos infelix solve capillos"
            },
            {
                "verse": "Et resonent nivea pectora caesa manu."
            },
            {
                "verse": "Desine purpureum incedens praeferre colorem,"
            },
            {
                "verse": "Inde tegant artus vellera furva tuos."
            },
            {
                "verse": "Iam lachrymosa novos effundis amica dolores,"
            },
            {
                "verse": "Nec lachrymae pressi pondera cordis habent."
            },
            {
                "verse": "Oscula libabat laeto tibi vivus ab ore,"
            },
            {
                "verse": "Libabit tumulo mortuus illa suo,"
            },
            {
                "verse": "Nec dabit optatis gratas complexibus ulnas"
            },
            {
                "verse": "Nec referet verbis dulcia verba tuis."
            },
            {
                "verse": "Pallida destituit verus color ora iacentis,"
            },
            {
                "verse": "Destituit sensus lumen utrunque suos."
            },
            {
                "verse": "Inspicis exanimum vivi modo corpus amici,"
            },
            {
                "verse": "Vix retinens avidas, Iulia maesta, manus."
            },
            {
                "verse": "Quae tibi cunque tuo cesserunt dulcia Marco,"
            },
            {
                "verse": "Ante oculos veniunt haec tibi flenda pios."
            },
            {
                "verse": "Oh dolor, oh miserae Lachesis non aequa puellae,"
            },
            {
                "verse": "Non erat, ah, tantis digna puella malis!"
            },
            {
                "verse": "Sed lachrymis immota sedes miseranda nec audis"
            },
            {
                "verse": "Verba nec optatas, invida Parca, preces:"
            },
            {
                "verse": "Securum incepti rapuisti tempore cursus,"
            },
            {
                "verse": "Coeperat officiis ire iuventa suis."
            },
            {
                "verse": "Vix ad bis denos geminos superaddidit annos,"
            },
            {
                "verse": "Cum legeret Zephyri nescia classis iter;"
            },
            {
                "verse": "Classis iter secura legit, favet aura legenti,"
            },
            {
                "verse": "Dumque opus est flatu destitit illa suo."
            },
            {
                "verse": "Mox ruit, et rauca saevit Notus ipse procella,"
            },
            {
                "verse": "Tollit et adversis flatibus Eurus aquas;"
            },
            {
                "verse": "Diversis veniunt alii de partibus et qui"
            },
            {
                "verse": "Efficiant lites in rate quisque suas,"
            },
            {
                "verse": "Inter et arreptos celeri cum turbine fluctus"
            },
            {
                "verse": "Mergitur ad primum naufraga classis iter."
            },
            {
                "verse": "Phoebe pater, nam Cirrhaei de vertice collis"
            },
            {
                "verse": "Pegaseam doctis hauserat ille labris,"
            },
            {
                "verse": "Non potuisse nocet vatem servare disertum"
            },
            {
                "verse": "Quique foret plectri gloria pulchra tui."
            },
            {
                "verse": "Carmine sollicitos vario cantabat amores:"
            },
            {
                "verse": "O quotiens lachrymas moverat ille meas!"
            },
            {
                "verse": "Accipite Elysios iuvenem, pia turba, per agros,"
            },
            {
                "verse": "Accipito comitem, docte Tibulle, tuum."
            },
            {
                "verse": "Saepius ipse suos tecum laudabit amores,"
            },
            {
                "verse": "Dicetur Marco Iulia pulchra meo;"
            },
            {
                "verse": "Quaeret et inde tibi dederit quas Delia flammas,"
            },
            {
                "verse": "Quas tulerit Nemesis quaeret amica faces."
            },
            {
                "verse": "Nec tamen Elphithei debes, Marce, immemor esse"
            },
            {
                "verse": "Inter colloquii dulcia verba tui;"
            },
            {
                "verse": "Saepius Elphitheum numeris cecinisse memento:"
            },
            {
                "verse": "Quaerenti dices: \"Noster amicus erat\"."
            }
        ],
        [
            {
                "verse": "Anule care mihi, digiti lux aurea nostri,"
            },
            {
                "verse": "Anule deliciis annumerande meis,"
            },
            {
                "verse": "Leucia te munus dudum sibi nostra poposcit:"
            },
            {
                "verse": "Gaude oculis dominae posse placere meae!"
            },
            {
                "verse": "Purpureum gemmae tutabitur illa colorem,"
            },
            {
                "verse": "Saepe oculos in te figat ut ipsa suos;"
            },
            {
                "verse": "Semper in articulo fulvus gestabere eburno,"
            },
            {
                "verse": "Illa tuo felix fiet honore manus."
            },
            {
                "verse": "Illa manus felix, fies felicior ipse,"
            },
            {
                "verse": "Cui dabitur niveam tangere posse cutem."
            },
            {
                "verse": "Exterior nostro nitidus sub nomine fulges,"
            },
            {
                "verse": "Interior scriptum \"Leucia\" nomen habes."
            },
            {
                "verse": "Saepius ipsa notas tacito dum perleget ore,"
            },
            {
                "verse": "Immemor Elphithei non erit usque sui."
            },
            {
                "verse": "Tu modo, siqua sedet nostri tibi cura, redito:"
            },
            {
                "verse": "Iam nimis implicitam te tua rura tenent,"
            },
            {
                "verse": "Floribus et nexis gaudes ceu nympha coronis"
            },
            {
                "verse": "Et caperis variis quas legis ipsa rosis."
            },
            {
                "verse": "His dea Calliope sertis Driadesque puellae,"
            },
            {
                "verse": "Hoc sese ornabat diva Diana modo;"
            },
            {
                "verse": "Se talem Alcinoo praestabat nata parente"
            },
            {
                "verse": "Gaudebatque hortis casta puella suis."
            },
            {
                "verse": "Sed tamen et fraudes consuerunt rura dolosque,"
            },
            {
                "verse": "Consuerunt miseram tendere saepe necem."
            },
            {
                "verse": "Presserat Eurydice, dum rura perambulat, anguem:"
            },
            {
                "verse": "Sublata est Orphei protinus illa suo."
            },
            {
                "verse": "Rura solent metuisse deos regemque deorum,"
            },
            {
                "verse": "Saepe ferunt silvis delituisse Iovem."
            },
            {
                "verse": "Miratur dum prata sui atque armenta parentis,"
            },
            {
                "verse": "Decipit hanc tauri candida forma dei;"
            },
            {
                "verse": "Talibus ille modis lusit quam montibus ursam"
            },
            {
                "verse": "Impia Iunonis reddidit ira deae;"
            },
            {
                "verse": "Inachis haud secus est simplex captata puella:"
            },
            {
                "verse": "O quotiens varios protulit ille dolos!"
            },
            {
                "verse": "At tu lenta nimis dum frondea rura frequentas"
            },
            {
                "verse": "Delectantque oculos florea serta tuos,"
            },
            {
                "verse": "Flebile nos canimus tacito cum murmure carmen"
            },
            {
                "verse": "Scribitur atque animi cura reposta mei,"
            },
            {
                "verse": "Solaque tam multos maerens elegia labores"
            },
            {
                "verse": "Solatur, miseris gratior illa modis."
            }
        ],
        [
            {
                "verse": "Si tibi nec Musae, Phoebus nec dormit Apollo,"
            },
            {
                "verse": "Fac referant solitos plectra canora sonos."
            },
            {
                "verse": "Commoda facundae sortitus munera linguae,"
            },
            {
                "verse": "Cum socio mutus num potes esse tuo?"
            },
            {
                "verse": "Laeta tibi vultu fortuna illuxit amico"
            },
            {
                "verse": "Sidereaque favet magnus ab arce Tonans,"
            },
            {
                "verse": "Assidueque novos praesens augebit honores"
            },
            {
                "verse": "Et dabit ingenio praemia digna tuo."
            },
            {
                "verse": "Sed nec amiciciam variet fortuna duorum:"
            },
            {
                "verse": "Crescit honos dextro numine, crescat amor."
            },
            {
                "verse": "Venit ad Arnigenas dudum tibi littera Tuscos"
            },
            {
                "verse": "Et repetit iustam protinus illa vicem."
            },
            {
                "verse": "Obticuisse diu nostro sub nomine perges,"
            },
            {
                "verse": "Obtundent auris carmina nostra tuas;"
            },
            {
                "verse": "Saepe Geraldinum repetet mihi Musa disertum,"
            },
            {
                "verse": "Quaeret ut Elphithei sit memor ille sui."
            },
            {
                "verse": "Forsitan aut vatum cineres mirare repostos"
            },
            {
                "verse": "Quaeque iacent longa signa vetusta die,"
            },
            {
                "verse": "Forsitan oblatae pressus modo pondere curae"
            },
            {
                "verse": "Non potes optato fungier officio:"
            },
            {
                "verse": "Sed mihi sola satis surrepti temporis hora est,"
            },
            {
                "verse": "Ut veniat scriptos littera clausa sonos!"
            },
            {
                "verse": "Pectoris at virtus puero fortassis Amori"
            },
            {
                "verse": "Cessit et aligero Delius ipse deo:"
            },
            {
                "verse": "Immemorem nostri faciunt te prorsus amores,"
            },
            {
                "verse": "Ingenio maius scilicet haeret opus."
            },
            {
                "verse": "Quae petiisse meum debebat epistola nomen,"
            },
            {
                "verse": "Ad dominam missa est protinus illa tuam."
            },
            {
                "verse": "Scribitur ut lachryrnas moveat modo carmen amicae"
            },
            {
                "verse": "Ac referat questus flens elegia graves."
            },
            {
                "verse": "Et me fixit Amor, spiculis penetravit acutis"
            },
            {
                "verse": "Ille invicta prius pectora nostra puer;"
            },
            {
                "verse": "Saepius et gratae mittuntur scripta puellae,"
            },
            {
                "verse": "Saepe ferunt elegos carmina nostra modos;"
            },
            {
                "verse": "Nec minus in laevo vivit mihi pectore vulnus,"
            },
            {
                "verse": "Maior ab aurata cuspide flamma mea est."
            },
            {
                "verse": "Sed nec amiciciam memori de pectore nostram"
            },
            {
                "verse": "Nec potuit priscam flamma tulisse fidem,"
            },
            {
                "verse": "Et memor usque sui - nam sic consuevit - amici,"
            },
            {
                "verse": "Ad te dat numeros nostra Thalia suos."
            }
        ],
        [
            {
                "verse": "Sericiis aliae villis ornentur et auro,"
            },
            {
                "verse": "Quae paucis forma deficiente placent:"
            },
            {
                "verse": "Non oculos oculis capiunt sed amictibus illae,"
            },
            {
                "verse": "Aut siqua a gracili gemma pependit acu."
            },
            {
                "verse": "Viderit has quicunque auro laetatur aperto"
            },
            {
                "verse": "Et semper quisquis rura paterna colit:"
            },
            {
                "verse": "Non ego purpureum soleo spectare colorem,"
            },
            {
                "verse": "Sed siquis niveo fulxit in ore decor,"
            },
            {
                "verse": "Siquis in ore decor fulxit, satis ille superque est,"
            },
            {
                "verse": "Signa nec ornatus exterioris amat."
            },
            {
                "verse": "Non aurum capiti posuit Peneia Daphne,"
            },
            {
                "verse": "Illa tamen Pythium cepit amore deum;"
            },
            {
                "verse": "Nec fuerant niveo preciosa monilia collo"
            },
            {
                "verse": "Nec tua purpurei palla coloris erat,"
            },
            {
                "verse": "Oscula dum petiit iuvenis venator Orion"
            },
            {
                "verse": "Amplexusque simul, casta Diana, tuos;"
            },
            {
                "verse": "Nec mea gemmato sese ornat Leucia limbo"
            },
            {
                "verse": "Et placet Elphitheo protinus illa suo."
            },
            {
                "verse": "Si sedet illa domi flavos neglecta capillos"
            },
            {
                "verse": "Et minuit plenas Palladis arte colos,"
            },
            {
                "verse": "Exuperat varios quaecunque ornata lapillos"
            },
            {
                "verse": "Gesserit aut fulvo quae tegit aere comam;"
            },
            {
                "verse": "Incedat si forte aliis immixta puellis,"
            },
            {
                "verse": "O quantum tenero lucet in ore iubar!"
            },
            {
                "verse": "Scilicet experta est siquid natura valebat,"
            },
            {
                "verse": "Cum facit eximium nobilis artis opus."
            },
            {
                "verse": "Lucifer in summa posuit sua lumina fronte,"
            },
            {
                "verse": "Inde oculi Veneris cum Iove sidus habent;"
            },
            {
                "verse": "Candida purpureo modice gena tincta colore est"
            },
            {
                "verse": "Et rosa muriceis cernitur orta labris;"
            },
            {
                "verse": "Respondet collum, respondet amabile corpus,"
            },
            {
                "verse": "Respondent capiti caetera membra suo;"
            },
            {
                "verse": "Balsama cum multo spirat redolentia nardo,"
            },
            {
                "verse": "Spirat nectareos semper ab ore sonos:"
            },
            {
                "verse": "O liceat si perpetuum superesse decorem"
            },
            {
                "verse": "Nec noceat formae longior hora tuae!"
            },
            {
                "verse": "Sed ruit et certo veniens mors invida cursu"
            },
            {
                "verse": "Praeripit auspiciis inscia vota suis:"
            },
            {
                "verse": "Nos modo dum nostro viridis nitet ore iuventa,"
            },
            {
                "verse": "Non pudeat laetos asseruisse iocos."
            }
        ],
        [
            {
                "verse": "Curva chelys, dudum numeris bene cognita nostris,"
            },
            {
                "verse": "Tu mea de misero pondera corde levas,"
            },
            {
                "verse": "Saepe soles mecum noctis gestata per umbram"
            },
            {
                "verse": "Ante fores dominae personuisse meae:"
            },
            {
                "verse": "O quotiens pressos fregit tibi, Leucia, somnos,"
            },
            {
                "verse": "Dum solitis illa est cognita nostra sonis!"
            },
            {
                "verse": "Non te Threicium plectro puduisset eburno"
            },
            {
                "verse": "Tangere, Tartareas dum movet ille domos;"
            },
            {
                "verse": "Te cupiat viridi cinctus sua tempora lauro,"
            },
            {
                "verse": "Virgineum Phoebus dum regit arte chorum:"
            },
            {
                "verse": "Curva chelys, tecum suavis non tibia certet"
            },
            {
                "verse": "Nec certent tremula cimbala pulsa manu,"
            },
            {
                "verse": "Nulla afflata tuos aequavit fistula cantus,"
            },
            {
                "verse": "Scilicet a vili est illa reperta deo."
            },
            {
                "verse": "Inventum est hoc dive tuum facundior Hermes,"
            },
            {
                "verse": "Protinus et linguae convenit illa tuae."
            },
            {
                "verse": "Rura per et calidos etenim septemfluus agros"
            },
            {
                "verse": "Sparserat effuso flumine Nilus aquas;"
            },
            {
                "verse": "Ut rediit cepitque suas prior alveus undas,"
            },
            {
                "verse": "Diversa est gravidis forma relicta locis."
            },
            {
                "verse": "Forte deus varias lustrabat in arva figuras"
            },
            {
                "verse": "Et testudinei corporis ossa videt,"
            },
            {
                "verse": "Illa fuit solis testudo obiecta calori,"
            },
            {
                "verse": "Interiore loco nil nisi nervus erat."
            },
            {
                "verse": "Percutit hanc Hermes, sonuit percussa, deusque"
            },
            {
                "verse": "Laetatus sonitu dicitur esse novo."
            },
            {
                "verse": "Illius et similem forma componit eburnam,"
            },
            {
                "verse": "Deerat in hoc solus corpore vocis honos;"
            },
            {
                "verse": "Sed videt in curva rectos testudine nervos:"
            },
            {
                "verse": "In cithara rectas addidit ille fides."
            },
            {
                "verse": "Audiit hanc sonituque novo iam captus Apollo est,"
            },
            {
                "verse": "Inde repertoris nobile laudat opus,"
            },
            {
                "verse": "Atque ait: \"Ista meis, Maia sate, versibus apta est,"
            },
            {
                "verse": "Isto si dignus munere factus ero.\""
            },
            {
                "verse": "\"Hoc eris, ille quidem respondit, munere dignus,"
            },
            {
                "verse": "Et cape laudatam, vates, ab arte chelyn.\""
            },
            {
                "verse": "Hanc capit, ast alio fratrem dignatur honore"
            },
            {
                "verse": "Deque sinu virgam protulit ipse suo."
            },
            {
                "verse": "\"Hac poteris, dixit, pacem stabilire peremnem,"
            },
            {
                "verse": "Haec pariter multi causa soporis erit."
            },
            {
                "verse": "Ergo iuvet mutasse suum gestamen utrunque,"
            },
            {
                "verse": "Altera dum tibi sit, altera cura mihi.\""
            },
            {
                "verse": "Inde movet plectro citharam crinitus eburno"
            },
            {
                "verse": "Phoebus et hac numeros concinit arte suos;"
            },
            {
                "verse": "Inde suum sequitur vates quicunque parentem,"
            },
            {
                "verse": "Cum cithara dulces reddit ab ore sonos:"
            },
            {
                "verse": "Cum cithara nos et nostros ploramus amores,"
            },
            {
                "verse": "Scilicet est animi conscia facta mei."
            }
        ],
        [
            {
                "verse": "Leucia cara vale, nota discedimus urbe,"
            },
            {
                "verse": "Heu dixisse opus est: \"Leucia cara, vale!\""
            },
            {
                "verse": "In patriam propero, sic littera missa coegit,"
            },
            {
                "verse": "Elicuit lachrymas saepius illa meas;"
            },
            {
                "verse": "Elicuit, nam sollicitus te, Leucia, linquo,"
            },
            {
                "verse": "Difficile est oculos destituisse tuos."
            },
            {
                "verse": "Ibis, et ut maesto desertis omine terris"
            },
            {
                "verse": "Luctificum misero carmen ab ore canes."
            },
            {
                "verse": "Flebile dum luco residens Philomela queretur"
            },
            {
                "verse": "Deque sua tristis matre volante puer,"
            },
            {
                "verse": "Ipse tuas contra lachrymabilis ede querelas"
            },
            {
                "verse": "Et male sollicitum quod tibi pectus habet."
            },
            {
                "verse": "\"Quando erit ut praesens, dices, tibi, Leucia, reddar"
            },
            {
                "verse": "Occurrantque oculis lumina nostra tuis?"
            },
            {
                "verse": "Oscula quando mihi referens optata vicissim,"
            },
            {
                "verse": "Ibis in amplexu saepe fovenda meo?\""
            },
            {
                "verse": "Hic tibi confusum reddet suspiria pectus"
            },
            {
                "verse": "Et fluet ex oculis plurima gutta tuis."
            },
            {
                "verse": "At tua dum flendo spargentur pectora, dices:"
            },
            {
                "verse": "\"O si nunc lachrymas cerneret illa meas!"
            },
            {
                "verse": "Illa mei demum memorem me sciret amoris"
            },
            {
                "verse": "Et nostro quantum pectore pondus inest.\""
            },
            {
                "verse": "Ah, pereat qui desertae malefidus amanti,"
            },
            {
                "verse": "Illius abscedens immemor esse potest!"
            },
            {
                "verse": "Ante precor celeri tangat me Iupiter igne"
            },
            {
                "verse": "Et iaceam nulli victima grata deo,"
            },
            {
                "verse": "Quam mea de reditu lachrymas det Leucia tardo,"
            },
            {
                "verse": "Dicar et infidus temporis huius amans."
            },
            {
                "verse": "Tertia vix rediens curvabit cornua Phoebe"
            },
            {
                "verse": "Necdum lucenti tertius orbis erit,"
            },
            {
                "verse": "Cum mihi grata diu sed eo non tempore visa"
            },
            {
                "verse": "Excipiet cursus Insubris ora meos:"
            },
            {
                "verse": "Excipiet cursum regio, sed Leucia rursus"
            },
            {
                "verse": "Excipiet teneris oscula iuncta labris."
            }
        ],
        [
            {
                "verse": "Principium nostro fecisti, Alphonse, libello,"
            },
            {
                "verse": "Idem etiam extremo carmine finis eris."
            },
            {
                "verse": "Nescio quid nostris elegis iuvenile notasti,"
            },
            {
                "verse": "Nam nec amant elegi seria multa modi."
            },
            {
                "verse": "Quod iuvenile fuit iuveni placuisse necesse est"
            },
            {
                "verse": "Aptaque sunt annis carmina nostra tuis."
            },
            {
                "verse": "Lusit in hoc nostros modo carmine Phoebus amores,"
            },
            {
                "verse": "Hoc tibi sed quisnam displicuisse putet?"
            },
            {
                "verse": "Siquis habet fulva transfixum cuspide pectus,"
            },
            {
                "verse": "Audiat alterius vulnera saeva libens;"
            },
            {
                "verse": "Siquis adhuc non est pharetratum expertus amorem,"
            },
            {
                "verse": "Exemplis ipsum noverit ille novis."
            },
            {
                "verse": "Pulcher es ac viridis facieque, Alphonse, decora:"
            },
            {
                "verse": "Hinc puero debes praeda fuisse deo."
            },
            {
                "verse": "Laeta colit laetus, non tristia corda Cupido,"
            },
            {
                "verse": "Nec quae praecipua nobilitate carent:"
            },
            {
                "verse": "At laetos natura tibi bene finxit honores"
            },
            {
                "verse": "Atque animo ante alios nobilis ipse tuo es."
            },
            {
                "verse": "Quod si caeca tibi vixdum sat cognita harundo"
            },
            {
                "verse": "Nec pateris calidam dura per ossa facem,"
            },
            {
                "verse": "Expectare licet, dum te violentius urat"
            },
            {
                "verse": "Et pueri teneras experiare manus."
            },
            {
                "verse": "Nec quia fulmineum sequeris, dux inclyte, Martem,"
            },
            {
                "verse": "A Cypridos nato tutior esse potes:"
            },
            {
                "verse": "Ridet enim siquis stulto sibi restitit ausu,"
            },
            {
                "verse": "Tumque magis vires exprimit ille suas;"
            },
            {
                "verse": "Exuperat reges et de diis ille triumphat"
            },
            {
                "verse": "Armaque nequicquam saeva Gradivus habet."
            },
            {
                "verse": "Sed tibi, quod certum est, praesens deus ille favebit"
            },
            {
                "verse": "Atque aderunt votis prospera cuncta tuis."
            }
        ]
    ]
}