{
    "author": "Antonio Loschi",
    "title": "Achilles",
    "url": "http://www.poetiditalia.it/texts/LOSCHI|achi|001",
    "text": [
        [
            {
                "verse": "Hecuba"
            },
            {
                "verse": "O coniugales horridas Troie faces,"
            },
            {
                "verse": "Quas profuga coniunx numine infausto tulit,"
            },
            {
                "verse": "Thalamos secutas regius puppes cruor"
            },
            {
                "verse": "Cuius pelasgas solvit! Immites deos"
            },
            {
                "verse": "Placare potuit cede virginea cohors"
            },
            {
                "verse": "Argiva? Ratibus mille suffecit caput?"
            },
            {
                "verse": "Nunc Xantus, alto sanguine immixto fluens,"
            },
            {
                "verse": "Yliaca pulsat maria; purpureas vehit"
            },
            {
                "verse": "Simois procellas cede nec dudum labat"
            },
            {
                "verse": "Fortuna belli. Victor Atrides premit"
            },
            {
                "verse": "Menia deorum clara, que Phebus cheli"
            },
            {
                "verse": "Struxit canora. Sevit armigera potens"
            },
            {
                "verse": "Europa classe; quelibet nostram lues"
            },
            {
                "verse": "Affligit Asiam. Vincimur bello Friges."
            },
            {
                "verse": "Sed maior Hecubam torquet infaustam dolor;"
            },
            {
                "verse": "Nocturna non me nec fovet lucis quies."
            },
            {
                "verse": "Hinc fortis Hector, mille quem metuunt rates"
            },
            {
                "verse": "Adhuc iacentem, graia qui solus fugans"
            },
            {
                "verse": "Tot regna curru celsus aurato stetit;"
            },
            {
                "verse": "Auspicia Troylus Hectoris bello gerens"
            },
            {
                "verse": "Achilis ense cesus: hinc matris dolor."
            },
            {
                "verse": "Astus Ulixis Thetidis et claras fleo"
            },
            {
                "verse": "Nimium latebras. Ylios periit decus."
            },
            {
                "verse": "Hectorea traxit membra thesalici ducis"
            },
            {
                "verse": "Extincta currus, pondere excelso rote"
            },
            {
                "verse": "Tremuere. Laceras vidimus gnati comas"
            },
            {
                "verse": "Emptumque Priamo corpus. En Hector sat est,"
            },
            {
                "verse": "Millena cuius classis extimuit facem."
            },
            {
                "verse": "Sed sobolis alte Troylus clarum genus,"
            },
            {
                "verse": "Achilis ira iacuit. O dirum nefas!"
            },
            {
                "verse": "Adeste, adeste, summe dominator poli,"
            },
            {
                "verse": "Trisulca cuius tela iaculatur manus"
            },
            {
                "verse": "Numenque Phebi tuque qui pelagus regis,"
            },
            {
                "verse": "Neptune, quorum Troia munitu viret."
            },
            {
                "verse": "Quid, misera, luctu questibus volvis diem?"
            },
            {
                "verse": "Non damna fletus reparat; extincti iacent."
            },
            {
                "verse": "O segnis Hecuba, pateris ultrici manu"
            },
            {
                "verse": "Carere natos? Sceptra dum Priamus gerit"
            },
            {
                "verse": "Inimica Danais, perage quod natus iubet."
            },
            {
                "verse": "Paris"
            },
            {
                "verse": "Quid tacita volvit pectore ardenti parens?"
            },
            {
                "verse": "Flamata vultus regiam frontem quatit:"
            },
            {
                "verse": "Phebigera virgo qualis inpulsu dei"
            },
            {
                "verse": "Lacerata crines, qualis aut Menas furens,"
            },
            {
                "verse": "Percussa Bacho, fronde pampinea comas"
            },
            {
                "verse": "Impressa fervet, auget atque iras dolor."
            },
            {
                "verse": "Regina, quis te versat amentem furor?"
            },
            {
                "verse": "Quis ve urget estus? Cohibe vesanum impetum!"
            },
            {
                "verse": "Vicere nundum dorici Troiam duces,"
            },
            {
                "verse": "Sed sceptra Priamus, munus Alcide, gerit."
            },
            {
                "verse": "Hecuba"
            },
            {
                "verse": "O summa Iuno, coniugis soror tui"
            },
            {
                "verse": "Regina celi; tuque quam Friges colunt,"
            },
            {
                "verse": "Armigera Pallas, prosperum tandem michi"
            },
            {
                "verse": "Placate fesse numen. Hoc testor deas"
            },
            {
                "verse": "Quibus negavit munus, ydeas premens"
            },
            {
                "verse": "Sedes cruentus arbiter, notus sibi."
            },
            {
                "verse": "Phebea nundum sparserat lampas diem,"
            },
            {
                "verse": "Sed plaustra sicci volverant molem iugi"
            },
            {
                "verse": "Solusque claro Lucifer stabat polo."
            },
            {
                "verse": "Exigua somni tenuit afflictam quies."
            },
            {
                "verse": "Ecce ima tellus fremuit et cecum chaos"
            },
            {
                "verse": "Laxavit ora; fulgor invasit domum."
            },
            {
                "verse": "Tunc umbra iuvenis patuit Acherontis vado"
            },
            {
                "verse": "Emissa: Priami sponte non qualis trahens"
            },
            {
                "verse": "Dardania secum castra et ultrices manus"
            },
            {
                "verse": "Gestare cupiens, crine sed sparso iacens"
            },
            {
                "verse": "Cruore fusus, inquit: \"Ignavi Friges,"
            },
            {
                "verse": "Iacete segnes. Hecuba tu dormis, parens!"
            },
            {
                "verse": "Erramus umbre spernit ac nostros Caron"
            },
            {
                "verse": "Gestare manes. Nullus est natis locus."
            },
            {
                "verse": "Vagamur. Hector Paridis ultricem petunt"
            },
            {
                "verse": "Tuusque dextram Troylus. Dudum negas?"
            },
            {
                "verse": "Remeabit ille, cuius hectoreo graves"
            },
            {
                "verse": "Sonuere currus pondere? Argolici feret"
            },
            {
                "verse": "Partem triumphi? Sospes ac victor suum"
            },
            {
                "verse": "Natum reviset? Orba, quo defles tuos?"
            },
            {
                "verse": "I, perage, Achiles decidat fratris manu\"."
            },
            {
                "verse": "Tunc horror artus alligat, sanguis gelu"
            },
            {
                "verse": "Victusque torpet. Misera sed natum sinu"
            },
            {
                "verse": "Retinere volui. Fugit amplexus celer."
            },
            {
                "verse": "Magnanime, Priami stirpe regali trahens"
            },
            {
                "verse": "Nomen superbum, cuius ingentes, Paris,"
            },
            {
                "verse": "Animos Atrides sensit ac luget minor,"
            },
            {
                "verse": "Te poscit Hector, ripa quos tristis tenet"
            },
            {
                "verse": "Errante gressu ac Troylus. Natis quidem"
            },
            {
                "verse": "Puppis negatur, negligit fratres Caron"
            },
            {
                "verse": "Adhuc inultos. Vindicem dextram petunt."
            },
            {
                "verse": "Paris"
            },
            {
                "verse": "Regina Frigium, mentis est error vagas"
            },
            {
                "verse": "Umbras putare, dextra si vindex abest."
            },
            {
                "verse": "Mortale quicquid corpus ad letum trahit,"
            },
            {
                "verse": "Haud parcit anime. Vita cum refugit, nichil"
            },
            {
                "verse": "Est umbra; miseros ignifer postquam rogus"
            },
            {
                "verse": "Consumpsit ardens, spiritus moritur simul."
            },
            {
                "verse": "Quid cesa tauri colla ferventi rigant"
            },
            {
                "verse": "Cruore tumulos? Vana nos movet fides."
            },
            {
                "verse": "Placare nullo credimus vivens loco."
            },
            {
                "verse": "At sola superest fama virtutis; meos"
            },
            {
                "verse": "Hec ipsa fratres servat; hac vivet diu"
            },
            {
                "verse": "Animosus Hector, sicca dum fluctu carens"
            },
            {
                "verse": "Lucebit Ursa, pulcra dum Phebum dies"
            },
            {
                "verse": "Et nox sororem sentiet, mundi vices"
            },
            {
                "verse": "Dum volvet annus. Tantali lusor latex"
            },
            {
                "verse": "Pomigeraque arbor, Sysiphum lapis gravans"
            },
            {
                "verse": "Celerique cursu raptus Ysion rote"
            },
            {
                "verse": "Alesque Ticii iecore fecundo furens"
            },
            {
                "verse": "Et ceca Ditis regio ac pinum manu"
            },
            {
                "verse": "Furibunda gestans angue mortifero cohors"
            },
            {
                "verse": "Tricepsque custos Tartari, Caron senex:"
            },
            {
                "verse": "Inanis iste rumor. Hoc certum puta."
            },
            {
                "verse": "Umbris que vita corpore extincto datur,"
            },
            {
                "verse": "Aut leta campos querit Elisios statim,"
            },
            {
                "verse": "Quorum reverti clara prosperitas vetat,"
            },
            {
                "verse": "Aut Stigia querit protinus tristis loca."
            },
            {
                "verse": "Quicunque manes vidit infaustos semel"
            },
            {
                "verse": "Ditisque pavido regna tentavit pede,"
            },
            {
                "verse": "Superna nunquam tetigit. Hoc nulli vacat"
            },
            {
                "verse": "Exire regno. Generis humani capax"
            },
            {
                "verse": "Vorago prohibet, demit ac nostri palus"
            },
            {
                "verse": "Lethea curas. Magna sed fateor, parens,"
            },
            {
                "verse": "Nati voluntas Troyli visum putat."
            },
            {
                "verse": "Imago somni mentis affectus capit;"
            },
            {
                "verse": "Compesce diros impetus, temet doma."
            },
            {
                "verse": "Hecuba"
            },
            {
                "verse": "Ignave miles, cuius est tantum stupro"
            },
            {
                "verse": "Impensa virtus, raptor alieni thori,"
            },
            {
                "verse": "Quas Itacus ultra posset aut doli comes"
            },
            {
                "verse": "Perferre fraudes? Fingis hoc? Magna est quidem"
            },
            {
                "verse": "Generosa virtus Paridis; haud Hecube satis."
            },
            {
                "verse": "Cum currus ingens thesalus magnum trahens"
            },
            {
                "verse": "Lustraret arces, inclitas Phebi lira,"
            },
            {
                "verse": "Hectora, iacebas coniugis rapte sinu,"
            },
            {
                "verse": "Pudenda proles Venere tu solum potens"
            },
            {
                "verse": "Bellum recusas. Dedecus tante domus,"
            },
            {
                "verse": "Fraterna non te funera aut matris preces"
            },
            {
                "verse": "Hecube movebunt? Pateris erranti gradu"
            },
            {
                "verse": "Fratres vagari? Degener patre inclito,"
            },
            {
                "verse": "Indigne Priamo, nulla te pietas movet?"
            },
            {
                "verse": "Quisnam peremptor Hectoris magni fuit"
            },
            {
                "verse": "Nisi teda Paridis? Causa Danaidum est bona;"
            },
            {
                "verse": "Ubi causa iusta deficit, virtus perit."
            },
            {
                "verse": "Ego non aperto bella quod marte ingeras,"
            },
            {
                "verse": "Sed fraude Achilem perime."
            },
            {
                "verse": "Paris"
            },
            {
                "verse": "Qua tantum ducem?"
            },
            {
                "verse": "Hecuba"
            },
            {
                "verse": "Amore claro nobilis Polixenes"
            },
            {
                "verse": "Furibundus ardet, virginem thoro petit."
            },
            {
                "verse": "Promissa thalami iura fraudabunt virum"
            },
            {
                "verse": "Fictusque Priami templa continget gener,"
            },
            {
                "verse": "Phebea inermis gente desertus sua."
            },
            {
                "verse": "Cohorte primum cinctus armigera latus,"
            },
            {
                "verse": "Limen tenebis. Hostis in templa cadet,"
            },
            {
                "verse": "Cecidere cuius Troylus et Hector manu."
            },
            {
                "verse": "Paris"
            },
            {
                "verse": "Licet ira Achilis morte satiari queat"
            },
            {
                "verse": "Odiumque nostre pestilens domus ruat"
            },
            {
                "verse": "Paridis sagita, fine quo cernas tamen."
            },
            {
                "verse": "Fortuna semper impetu primo favet;"
            },
            {
                "verse": "Extrema virtus cernere est. Video, intuor"
            },
            {
                "verse": "Quicquid sequetur. Comprime ardentis tue"
            },
            {
                "verse": "Mentis furores. Bella si iuvant, cadat"
            },
            {
                "verse": "Patrie ruina dardane gentis cruor."
            },
            {
                "verse": "Salvanda sed si Troia te magis iuvat,"
            },
            {
                "verse": "Soror est iugali thesalo Polixene"
            },
            {
                "verse": "Tradenda thalamo; fictus haud templum gener"
            },
            {
                "verse": "Sed verus intret, sceptra qui potens gerit,"
            },
            {
                "verse": "Thesalica cuius arva sub regno iacent,"
            },
            {
                "verse": "Parentis altum sanguine extendit genus"
            },
            {
                "verse": "Pelagique dive. Magna nos clades premet,"
            },
            {
                "verse": "Argolica semper bella, divorum furor,"
            },
            {
                "verse": "Hostilis ardor, fraude si ducem obruas."
            },
            {
                "verse": "Si parcis hosti, sancta si pietas placet,"
            },
            {
                "verse": "Tibi ipsa parcis, patrie et Priamo simul."
            },
            {
                "verse": "Servare patriam quelibet laudat fides."
            },
            {
                "verse": "Natam pelasge rector Atrides suam"
            },
            {
                "verse": "Gentis dicavit; crimen extinxit cruor"
            },
            {
                "verse": "In sacra missus iura qui sacrum fuit."
            },
            {
                "verse": "Sed nata sospes publicam genti dabit"
            },
            {
                "verse": "Nostre salutem, sanguinis stringet vias"
            },
            {
                "verse": "Troie fluentis. Hostis Alcides tenet"
            },
            {
                "verse": "Iunonis Hebem coniugem victor polo."
            },
            {
                "verse": "Parcendo parcis. Talis himeneus potest"
            },
            {
                "verse": "Firmare Troiam"
            },
            {
                "verse": "Hecuba"
            },
            {
                "verse": "Coniuge oppressam tua."
            },
            {
                "verse": "Thalamos Achilis patiar impleri meo"
            },
            {
                "verse": "Inulta fetu? Virgo polutas manus"
            },
            {
                "verse": "Fratrum cruore sordido tactu feret?"
            },
            {
                "verse": "Parentis utero fata volvissent tuos"
            },
            {
                "verse": "Sine luce fusos, nata, si tales deus"
            },
            {
                "verse": "Thoros ministrat. Ante sublimes reget"
            },
            {
                "verse": "Noctivaga currus numinis clari soror"
            },
            {
                "verse": "Trivieque Phebus; fervido seges mari"
            },
            {
                "verse": "Nascetur; Arthos pontus asperget; rates"
            },
            {
                "verse": "Fessas Caribdis ore placato trahet"
            },
            {
                "verse": "Et Scilla; mites sentient agne lupos,"
            },
            {
                "verse": "Tigres iuvenci; flama coniunget mari;"
            },
            {
                "verse": "Occasus orbi lucidum mittet diem"
            },
            {
                "verse": "Ortusque merget; Xantus ad fontem retro"
            },
            {
                "verse": "Labetur unda, sanguinem varium gerens;"
            },
            {
                "verse": "Fidemque celi Phebus agnoscet; manus"
            },
            {
                "verse": "Perfracta iunget fila, quam thoro sinam"
            },
            {
                "verse": "Iungi pelasgo sanguinem clare domus."
            },
            {
                "verse": "I, nate Priami, callidam cedem extrue."
            },
            {
                "verse": "Paris"
            },
            {
                "verse": "Sedicio regem non decet."
            },
            {
                "verse": "Hecuba"
            },
            {
                "verse": "Quicquid licet."
            },
            {
                "verse": "Paris"
            },
            {
                "verse": "Servare regis maxima est virtus fidem."
            },
            {
                "verse": "Hecuba"
            },
            {
                "verse": "Fides ab alto regio distat lare."
            },
            {
                "verse": "Paris"
            },
            {
                "verse": "Eruere patriam regis est culpa impii."
            },
            {
                "verse": "Hecuba"
            },
            {
                "verse": "Tirannus hostem villis haud ultus sinet."
            },
            {
                "verse": "Paris"
            },
            {
                "verse": "Hosti salutem denegans, tibi negas."
            },
            {
                "verse": "Hecuba"
            },
            {
                "verse": "Non dura mors est odia qui secum trahit."
            },
            {
                "verse": "Cur nunc moraris?"
            },
            {
                "verse": "Paris"
            },
            {
                "verse": "Fraudis occulte pudet."
            },
            {
                "verse": "Hecuba"
            },
            {
                "verse": "Cedem occupato sola permittit dies."
            },
            {
                "verse": "Paris"
            },
            {
                "verse": "Si tantus dolor pectus inflamat, parens,"
            },
            {
                "verse": "Peribit hostis, victima ut templis cadet."
            },
            {
                "verse": "Iam iam sateles tale coniugium duci"
            },
            {
                "verse": "Referat pelasgo."
            },
            {
                "verse": "Hecuba"
            },
            {
                "verse": "Templa confestim petet."
            },
            {
                "verse": "chorus Troianorum"
            },
            {
                "verse": "O magne Tonans, ardua cuius"
            },
            {
                "verse": "Dextera fulmen quatit, ethereis"
            },
            {
                "verse": "Viribus actum; genitor Superum"
            },
            {
                "verse": "Hominumque simul, cuius numen"
            },
            {
                "verse": "Elementa gravi compressa chaos"
            },
            {
                "verse": "Solvit proprio iussitque loco"
            },
            {
                "verse": "Sistere quicquid prius humanum"
            },
            {
                "verse": "Presserat orbem: se tulit arces"
            },
            {
                "verse": "Ignis in altas; vicinus ei"
            },
            {
                "verse": "Stetit angustas aerque vias"
            },
            {
                "verse": "Subiturus; humum cinxit pelagus."
            },
            {
                "verse": "Nunc dardanias respice gentes"
            },
            {
                "verse": "Tandem fessas; millena para"
            },
            {
                "verse": "Fulmina. Puppis troiana premens"
            },
            {
                "verse": "Ardeat omnis. Concussa manu"
            },
            {
                "verse": "Mille carinas rutilante Iovis"
            },
            {
                "verse": "Feriant Danaas fulmina; quicquid"
            },
            {
                "verse": "Immune fuit facis hectoree"
            },
            {
                "verse": "Igne Tonantis maiore cadat."
            },
            {
                "verse": "Tuque o celi regina, fave"
            },
            {
                "verse": "Inclita Iuno, cuius thalamos"
            },
            {
                "verse": "Iupiter intrat. Tu, gorgoneis"
            },
            {
                "verse": "Armata veni Pallasque minis,"
            },
            {
                "verse": "Vel mitte tuum nimbo aurifero"
            },
            {
                "verse": "Fratrem genitum. Sic argolicos"
            },
            {
                "verse": "Horrore duces pressos retine"
            },
            {
                "verse": "Semper in arvis qui cede madent."
            },
            {
                "verse": "Et tu nitidum, radiate, diem"
            },
            {
                "verse": "Qui lucifero revehis curru"
            },
            {
                "verse": "Fessusque diem mergis in undas,"
            },
            {
                "verse": "Ades, o Titan, defende lire"
            },
            {
                "verse": "Menia placido structa canore."
            },
            {
                "verse": "Sorte secunda Neptune potens"
            },
            {
                "verse": "Passus graias per regna rates"
            },
            {
                "verse": "Mille yliacos quesisse tua"
            },
            {
                "verse": "Muros? Cur non, infesta petens"
            },
            {
                "verse": "Menia divum, puppis tumido"
            },
            {
                "verse": "Ponto iacuit lacerata? Tamen"
            },
            {
                "verse": "Nos auxilio, quos tua cingit"
            },
            {
                "verse": "Zonaque Phebi, defende tuo,"
            },
            {
                "verse": "Licet hoc tarde, Neptune, feras."
            },
            {
                "verse": "Iam iam cecidit robur frigiis"
            },
            {
                "verse": "Gentibus Hector Troieque decus,"
            },
            {
                "verse": "Millena facem cuius timuit"
            },
            {
                "verse": "Argiva ratis. Quid, Troyle, te,"
            },
            {
                "verse": "Inclite, referam viresque tuas?"
            },
            {
                "verse": "Post mala questus verberat auras."
            },
            {
                "verse": "Soror o clare lucisque dei,"
            },
            {
                "verse": "Insula iacuit firmata quibus"
            },
            {
                "verse": "Partumque tulit; te virgineus"
            },
            {
                "verse": "Placare cruor lesam potuit"
            },
            {
                "verse": "Crimine cerve? Si tota luat"
            },
            {
                "verse": "Grecia penas, vix extinguet"
            },
            {
                "verse": "Scelus exiguo sanguine missum."
            },
            {
                "verse": "O diva fave, menia serva"
            },
            {
                "verse": "Fratrisque tui veneranda cheli."
            },
            {
                "verse": "Tu dive potens, qui bella regis,"
            },
            {
                "verse": "Vota yliace suscipe gentis;"
            },
            {
                "verse": "Rege dardanias marte secundo"
            },
            {
                "verse": "Aciesque. Tuum Troia precatur"
            },
            {
                "verse": "Numen: achivas sterne catervas."
            },
            {
                "verse": "Sed nunc sacris placanda deum"
            },
            {
                "verse": "Numina nostris Superumque colat"
            },
            {
                "verse": "Quelibet aras troiana cohors."
            },
            {
                "verse": "Achiles"
            },
            {
                "verse": "Regem deorum maximum quisquis putat"
            },
            {
                "verse": "Celi Tonantem, fulmine et sceptro manus"
            },
            {
                "verse": "Armata cuius orbe concusso furit,"
            },
            {
                "verse": "Errore mentis fallitur quidem invio."
            },
            {
                "verse": "Est namque maior, falsa quem mundi fides"
            },
            {
                "verse": "Vocat minorem, tela qui gestat puer"
            },
            {
                "verse": "Virtute varia. Celsus hic alis volat"
            },
            {
                "verse": "Quacunque Titan lucido curru nitet."
            },
            {
                "verse": "Quam sepe novit Iuppiter vires dei!"
            },
            {
                "verse": "Vicere fulmen tela puerili manu"
            },
            {
                "verse": "Librata, quamvis impetu tanto furens"
            },
            {
                "verse": "Descendat, urat contulit quicquid Parens."
            },
            {
                "verse": "Hic tela mittit, vulnus inclusum latet"
            },
            {
                "verse": "Tectusque membra pestilens ignis vorat."
            },
            {
                "verse": "Dominatur orbi pariter et celo potens"
            },
            {
                "verse": "Testorque Achiles numinis tanti fidem"
            },
            {
                "verse": "Viresque teli, cuius auratum gerit"
            },
            {
                "verse": "Arundo pondus. Ecce victorem diu"
            },
            {
                "verse": "Me Troia sentit, labitur Xantus meo"
            },
            {
                "verse": "Mutatus ense; gentis argolice pavor"
            },
            {
                "verse": "Excelsus Hector, fratre permixto, iacet."
            },
            {
                "verse": "Obscura cede Menonis fulsit parens;"
            },
            {
                "verse": "Pietate liber Telephus nostram tulit"
            },
            {
                "verse": "Iram, negando Misie nobis iter."
            },
            {
                "verse": "Tamen Cupido superat. O quantum meo"
            },
            {
                "verse": "Amoris iste pectori affigit puer!"
            },
            {
                "verse": "O nata Priami, causa bellorum tibi"
            },
            {
                "verse": "Iam cedet Helena, vultibus claris nitens."
            },
            {
                "verse": "O spes Achilis quando te nurum ciet"
            },
            {
                "verse": "Thetis, iugali thesalo iunctam thoro"
            },
            {
                "verse": "Vocabit, una gentibus pacem dabis."
            },
            {
                "verse": "Uterque voto supplici divos rogat"
            },
            {
                "verse": "Hoc populus. At nunc propius advexit gradum"
            },
            {
                "verse": "Paridis sateles, nostra qui signa appetit"
            },
            {
                "verse": "Himenea letum voce sublimi canens."
            },
            {
                "verse": "sateles"
            },
            {
                "verse": "O clara proles Thetidis, o Frigum timor"
            },
            {
                "verse": "Utrasque fama cuius invasit domos"
            },
            {
                "verse": "Generosa Phebi, classis argive decus,"
            },
            {
                "verse": "Tibi Troia supplex nobiles tendit manus,"
            },
            {
                "verse": "Ensis cruore cuius irrubuit tuus"
            },
            {
                "verse": "Humilique pacem queritat voto ducem"
            },
            {
                "verse": "Ut seva cedis iaceat hic tandem sitis."
            },
            {
                "verse": "Satis hausit ira sanguinis, ferro manet"
            },
            {
                "verse": "Spoliata vestro Troia. Te generum vocant"
            },
            {
                "verse": "Priamusque coniunx Hecuba, tibi regno parant"
            },
            {
                "verse": "Dotare natam. Quilibet vetus furor"
            },
            {
                "verse": "Pellatur animo; templa te Phebi manent."
            },
            {
                "verse": "Regalis illic turba coniugium parat"
            },
            {
                "verse": "Firmare sacrum. Perge; cur dubitas diu?"
            },
            {
                "verse": "Achiles"
            },
            {
                "verse": "Optata quamvis fulserit nobis dies"
            },
            {
                "verse": "Et vota placidi sumpserint divi, tamen"
            },
            {
                "verse": "Non coniugale tempus hoc fieri vetat."
            },
            {
                "verse": "Ut flama pelago, marte sic distant faces."
            },
            {
                "verse": "sateles"
            },
            {
                "verse": "Erras. Iugalem tempus hoc tedam petit;"
            },
            {
                "verse": "Cum sevus urbes excitat belli furor"
            },
            {
                "verse": "Strictique fervor ensis in gentes ruit,"
            },
            {
                "verse": "Tunc pacis opus est. Bella si semper gerat"
            },
            {
                "verse": "Mortalis ardor, ulla nec crescat Venus,"
            },
            {
                "verse": "Peribit orbis. Pastor amittit gregem,"
            },
            {
                "verse": "Qui semper aris victimas cedit sacris"
            },
            {
                "verse": "Pecusque nullum reparat. Extingui solet"
            },
            {
                "verse": "Vetus ira tedis. Unicum Priamus gerit"
            },
            {
                "verse": "Solamen animo, mille quod tantum rates"
            },
            {
                "verse": "Tulere generum. Fateor, hoc regem fovet"
            },
            {
                "verse": "Senio gravatum debili, afflictum malis."
            },
            {
                "verse": "Quod magnus Hector frater atque audax nimis"
            },
            {
                "verse": "Iacuere, thalamo pensat hoc. Tantum dabis"
            },
            {
                "verse": "Quantum abstulisti. Priamus Alcide capit"
            },
            {
                "verse": "Exempla, quamvis unico distent loco:"
            },
            {
                "verse": "Victo pepercit Hercules, Priamus duci."
            },
            {
                "verse": "Si lesus iram ponit, hunc magis decet"
            },
            {
                "verse": "Qui lesit, arma. Regna summittet tuo"
            },
            {
                "verse": "Regenda sceptro, prole nec villi genus"
            },
            {
                "verse": "Angustus hausit, genere sed claro nitet."
            },
            {
                "verse": "I, Thetide dignam coniugem nurum pete."
            },
            {
                "verse": "Quicunque dona negligit semel deum,"
            },
            {
                "verse": "Mox vota surdis auribus celo dabit."
            },
            {
                "verse": "Achiles"
            },
            {
                "verse": "Odiosa cunctis facere sibi soli est nefas."
            },
            {
                "verse": "sateles"
            },
            {
                "verse": "Danaisne?"
            },
            {
                "verse": "Achiles"
            },
            {
                "verse": "Danais."
            },
            {
                "verse": "sateles"
            },
            {
                "verse": "Longa quos belli mora"
            },
            {
                "verse": "Patrio carentes detinet fessos lare,"
            },
            {
                "verse": "Sevus iuvabit bellicus semper labor?"
            },
            {
                "verse": "Credas precari celites pacem deos;"
            },
            {
                "verse": "Sed multa pectore regius celat timor."
            },
            {
                "verse": "Tali salutem fata posuerunt thoro;"
            },
            {
                "verse": "Utriusque populi sanguis hoc sistet fluens."
            },
            {
                "verse": "Optata perage; numinum prestat favor."
            },
            {
                "verse": "Achiles"
            },
            {
                "verse": "O quam libens Fortuna seu celi favor"
            },
            {
                "verse": "Parem superno vexit Eaciden Iovi!"
            },
            {
                "verse": "Quid marte gentes obrutas nostro loquar?"
            },
            {
                "verse": "Michi cessit omnis, signa cum cantus mea"
            },
            {
                "verse": "Animosa cecinit; sola non timuit cohors"
            },
            {
                "verse": "Peritura ferro. Flebiles vidit deus"
            },
            {
                "verse": "Celsos canore nobili muros suo,"
            },
            {
                "verse": "Quis magnus Hector obstitit bello impotens."
            },
            {
                "verse": "Timuere matres inclitum Thetidis genus"
            },
            {
                "verse": "Solusque Achilis obruit cunctos pavor"
            },
            {
                "verse": "Mavorsque tantum bellice sortis potens"
            },
            {
                "verse": "Nec favit acie. Quicquid optavi, meo"
            },
            {
                "verse": "Fortuna fato iunxit. En divi parant"
            },
            {
                "verse": "Sociare nostros genere regali thoros."
            },
            {
                "verse": "Super astra gradior, celitum sedes premo,"
            },
            {
                "verse": "Quos nostra semper cura solicitos tenet."
            },
            {
                "verse": "Si michi Tonantum coniugem natus daret"
            },
            {
                "verse": "Thalamosque fratris negligat Iuno meis"
            },
            {
                "verse": "Sortisque iudex premium reddat sue"
            },
            {
                "verse": "Et marte tuto; quelibet Polixene"
            },
            {
                "verse": "Tibi cedet uxor. Propero, iam more piget."
            },
            {
                "verse": "chorus Grecorum"
            },
            {
                "verse": "Armatus gemina fervet arundine"
            },
            {
                "verse": "Vulcano genitus, cui Venus est parens."
            },
            {
                "verse": "Immitis puer hic pervolat ocior"
            },
            {
                "verse": "Excusso manibus fulmine patrui"
            },
            {
                "verse": "Effusasque sagitas agilis movet,"
            },
            {
                "verse": "Qua nascens rutila fronte patet dies"
            },
            {
                "verse": "Et lucem pelagus qua bibit ultimam"
            },
            {
                "verse": "Et quacunque solum cingitur equore."
            },
            {
                "verse": "Affigit penitus vulnera certior"
            },
            {
                "verse": "Quam fallax profugi dextera cuspide"
            },
            {
                "verse": "Parthi, sive fugas fingere preparet,"
            },
            {
                "verse": "Seu recte feriat. Viscera pestilens"
            },
            {
                "verse": "Ignis tota vorat nullaque vulneri"
            },
            {
                "verse": "Frons est clara; latet sevior Ethneo"
            },
            {
                "verse": "Inflamans miseros sed calor horrido."
            },
            {
                "verse": "Hoc fervent iuvenes, hic tepidos senes"
            },
            {
                "verse": "Rursum flore comas cingere concitat"
            },
            {
                "verse": "Ignotamque iubet querere virgines"
            },
            {
                "verse": "Matrem. Quid Superos? Liber avus nec est."
            },
            {
                "verse": "Heu passum quotiens tela Cupidinis"
            },
            {
                "verse": "Falsum terra Iovem sensit! In aureo"
            },
            {
                "verse": "Nimbo fluxit amans. Corpore candidus"
            },
            {
                "verse": "Cignus plumifero tunc petit thoros"
            },
            {
                "verse": "Cum nobis genuit bellaque Dardanis"
            },
            {
                "verse": "Et taurus spolii nomina littori"
            },
            {
                "verse": "Fratris regna secans pectore tradidit."
            },
            {
                "verse": "Calisto, posuit fulmina te petens"
            },
            {
                "verse": "Et vultus domine mitior induit."
            },
            {
                "verse": "Prolem, nube latet, dum tenet Inachi;"
            },
            {
                "verse": "Alcidem genuit dum iubet Hesperum"
            },
            {
                "verse": "Hoc nomen solito sumere longius."
            },
            {
                "verse": "Iunonis thalamos linquere Iupiter"
            },
            {
                "verse": "Est passus, Semelem dum petit inclitam,"
            },
            {
                "verse": "Cuius vota gemit, fulmine languido"
            },
            {
                "verse": "Invadens uterum, parte sui gravem."
            },
            {
                "verse": "Ac proles caluit tigribus imperans"
            },
            {
                "verse": "Thesei dum spolium curribus attulit,"
            },
            {
                "verse": "Qui gentes domuit qua prior est dies"
            },
            {
                "verse": "Delphinesque dedit primus in equora."
            },
            {
                "verse": "Phebus que pueri vulnera dirigant"
            },
            {
                "verse": "Novit tela. Soror noctivagos regens"
            },
            {
                "verse": "Currus incaluit. Figere celites"
            },
            {
                "verse": "Cognatos patitur nullaque gens vacat."
            },
            {
                "verse": "Quem duplex genuit nox, ferus Hercules"
            },
            {
                "verse": "Implevit calatos stamine coniugis"
            },
            {
                "verse": "Et clavam posuit, qua domuit feras,"
            },
            {
                "verse": "Dum fusos tenuit. Quid referam ducem,"
            },
            {
                "verse": "Cuius, thesalicum, Troia dolet manu?"
            },
            {
                "verse": "Qui solus populi marte vicem tenet;"
            },
            {
                "verse": "Cuius fama nitens transit ad ultimas"
            },
            {
                "verse": "Gentes, Occeanus quas lavat et decus"
            },
            {
                "verse": "Mille est argolicis puppibus inclitum;"
            },
            {
                "verse": "Et qui, femineis cultibus abditus,"
            },
            {
                "verse": "Est fassus tumidos corporis impetus"
            },
            {
                "verse": "Armorum posuit iura, thoros petens."
            },
            {
                "verse": "Hecuba"
            },
            {
                "verse": "Superba tandem concidit Troie lues."
            },
            {
                "verse": "Meliore fato celites nostros vident"
            },
            {
                "verse": "Fessos penates. Quicquid adversum obstitit"
            },
            {
                "verse": "Clarumque fudit sanguinem, Paridis manu"
            },
            {
                "verse": "Iacet interemptum. Templa testantur dei."
            },
            {
                "verse": "Ite ite, nati, puppe funesta senex"
            },
            {
                "verse": "Acherontis aulam pandet. En vobis iter"
            },
            {
                "verse": "Quis nunc negabit? Misera quod feci nefas?"
            },
            {
                "verse": "Extrema natos fata posuerant loco"
            },
            {
                "verse": "Tuto, carentes hoste. Felicem putans,"
            },
            {
                "verse": "Rupi quietem. Forsitan bellum intulit"
            },
            {
                "verse": "Ad regna Achiles tertie sortis potens;"
            },
            {
                "verse": "Natum trementi forsitan curru trahit"
            },
            {
                "verse": "Cererisque generum terret et sevum Canem"
            },
            {
                "verse": "Serpente cuius terga villosa obstrepunt."
            },
            {
                "verse": "Quid misera feci? Certa quid Paridis manus?"
            },
            {
                "verse": "Magis ipsa videor crimine infausto nocens;"
            },
            {
                "verse": "Autor cruenti sceleris in culpam incidit."
            },
            {
                "verse": "Adversa sed cur bella natorum putas?"
            },
            {
                "verse": "Quicunque geminam mente perversat vicem"
            },
            {
                "verse": "Peiora semper cogitat. Natos puta"
            },
            {
                "verse": "Vicisse dudum thesali manes ducis,"
            },
            {
                "verse": "Suprema si post fata et extremum diem"
            },
            {
                "verse": "Servantur odia. Lenta cur Priamum diu"
            },
            {
                "verse": "Latere patior hostis infandi necem?"
            },
            {
                "verse": "Gaudere gentes Ylii tandem decet."
            },
            {
                "verse": "Priamus"
            },
            {
                "verse": "Magnanima coniunx, fronte quid leta geris?"
            },
            {
                "verse": "Hectorea postquam membra consumpsit rogus"
            },
            {
                "verse": "Emptosque cineres urna compressit brevis,"
            },
            {
                "verse": "Gaudente vultu nulla te vidit dies."
            },
            {
                "verse": "Hector iacentes erigit quis nunc Friges?"
            },
            {
                "verse": "Hecuba"
            },
            {
                "verse": "Michi restituti latera precingunt mea"
            },
            {
                "verse": "Nati. Parentem turba consequitur gregis"
            },
            {
                "verse": "Veneranda nostri. Mitior Ditis manus"
            },
            {
                "verse": "Leviore precio tradidit matri Hectorem."
            },
            {
                "verse": "Priamus"
            },
            {
                "verse": "Hec ipsa letam causa te demens facit?"
            },
            {
                "verse": "Miseranda coniunx, nullus est Hector tibi."
            },
            {
                "verse": "Horribilius opus Atropos vertens sua"
            },
            {
                "verse": "Dextra impia sororum opere, sub cuius manet"
            },
            {
                "verse": "Potentia gens tota, que Iovem trahit,"
            },
            {
                "verse": "Perfracta nunquam stamina adiungit semel."
            },
            {
                "verse": "Hecuba"
            },
            {
                "verse": "Nunc si ipse tacitam, qualis Alcides,domum"
            },
            {
                "verse": "Aperiret Hector, viribus vastis furens"
            },
            {
                "verse": "Theseique frater sumeret tractus locum,"
            },
            {
                "verse": "Vix tanta menti gaudia afflicte daret"
            },
            {
                "verse": "Fortuna quantis nostra prelucens viret."
            },
            {
                "verse": "Priamus"
            },
            {
                "verse": "Effare quicquid pectore hoc leto feras;"
            },
            {
                "verse": "Absit petitis longa sed, coniunx, mora,"
            },
            {
                "verse": "Morata quoniam dona villescunt diu."
            },
            {
                "verse": "Hecuba"
            },
            {
                "verse": "Pirrus nepotis fata comitatur tui"
            },
            {
                "verse": "Thetisque nostri socia meroris dolet."
            },
            {
                "verse": "Priamus"
            },
            {
                "verse": "Qua peste Achiles? Ense ne an fluctu iacet?"
            },
            {
                "verse": "Vindex ne fulmen stravit horrendum caput?"
            },
            {
                "verse": "Hecuba"
            },
            {
                "verse": "Thalamos petebat virginis Polixenes;"
            },
            {
                "verse": "Gener esse Priami concidit ferro putans."
            },
            {
                "verse": "Priamus"
            },
            {
                "verse": "Obruere quisnam potuit audaci manu"
            },
            {
                "verse": "Ferrumque in hostem mittere?"
            },
            {
                "verse": "Hecuba"
            },
            {
                "verse": "Hunc certo Paris"
            },
            {
                "verse": "Invasit arcu; vulnere haud uno iacet."
            },
            {
                "verse": "Priamus"
            },
            {
                "verse": "I, gener Achiles, inferum sedes doce"
            },
            {
                "verse": "Celebrare tedas; nempe cognato Hectori"
            },
            {
                "verse": "Ostende thalamos. Regios quisnam furens"
            },
            {
                "verse": "Intrat penates? Lauriger vultus patet."
            },
            {
                "verse": "Cassandra laceras, fronte turbata, comas"
            },
            {
                "verse": "Insana gestat; dubia quo gressus ferat"
            },
            {
                "verse": "Recursat amens, qualis amissam petens"
            },
            {
                "verse": "Prolem gementi cursitat vultu fera."
            },
            {
                "verse": "Cassandra"
            },
            {
                "verse": "Quis me ad penates concitam furor trahit?"
            },
            {
                "verse": "Ad quod vocamur carmen? Aut quonam meum"
            },
            {
                "verse": "Mittam furorem? Phebus ad matrem vocat."
            },
            {
                "verse": "Non fugere poteris thesalas nate faces;"
            },
            {
                "verse": "Retenta poscet classis; hoc hostis tamen"
            },
            {
                "verse": "Negabit hosti; coniugem coniunx bibet;"
            },
            {
                "verse": "In te redibit ira dum fratrem petes."
            },
            {
                "verse": "Hecuba"
            },
            {
                "verse": "Iam fessa cecidit, pectus effusum tremit;"
            },
            {
                "verse": "Huc ferte gressus iuxta, famularis cohors;"
            },
            {
                "verse": "Relevate mestam. Gelidus hanc foveat latex"
            },
            {
                "verse": "Per ora fusus. Sensit, en paulo movet"
            },
            {
                "verse": "Artus, revixit."
            },
            {
                "verse": "Cassandra"
            },
            {
                "verse": "Quis meos sensus furor,"
            },
            {
                "verse": "O Phebe, rursus concitat? Cerno nefas"
            },
            {
                "verse": "Quodnam cruentum? Munus acceptum dei,"
            },
            {
                "verse": "Et casta, dolceo. Stimulat hunc magis dolor"
            },
            {
                "verse": "Quicunque fati prescius semper timet."
            },
            {
                "verse": "Occurrere erumnis dulce, prescire est grave."
            },
            {
                "verse": "Hecuba"
            },
            {
                "verse": "O cara proles, pristinam mentem cape,"
            },
            {
                "verse": "Depone laurus, gemma prelustret caput"
            },
            {
                "verse": "Serumque cultus vellere intextos gere."
            },
            {
                "verse": "Iam cecidit hostis, festus est Troie dies."
            },
            {
                "verse": "Cassandra"
            },
            {
                "verse": "Sacrum Minerve manibus abductum tremo"
            },
            {
                "verse": "Dextramque iuvenis regius spargit cruor."
            },
            {
                "verse": "Horrenda cerno. Troia bis Priami nurum"
            },
            {
                "verse": "Veneratur unam; solvit et natus patrem"
            },
            {
                "verse": "Quodcunque timuit. Sydere haud uno regit"
            },
            {
                "verse": "Nos nauta. Solus iudicis locus est feri."
            },
            {
                "verse": "Priamus"
            },
            {
                "verse": "Placate Superos. Colla cedantur iugi"
            },
            {
                "verse": "Ignara tauri; thure sacrato deos"
            },
            {
                "verse": "Tandem faventes colite et ante aras vigil"
            },
            {
                "verse": "Persistat ignis: letus est urbi dies."
            },
            {
                "verse": "chorus Troianorum"
            },
            {
                "verse": "Iupiter, celi dominator alti,"
            },
            {
                "verse": "Dardanas tandem meliore fato"
            },
            {
                "verse": "Despicis gentes. Manibus deorum"
            },
            {
                "verse": "Quicquid est structum, Genitor, tueris."
            },
            {
                "verse": "Traxit ingentes lira pulsa cautes;"
            },
            {
                "verse": "Cadmus, externa comitante vacca,"
            },
            {
                "verse": "Victor armatas metuens cohortes,"
            },
            {
                "verse": "Semine ex tanto retinens sodales,"
            },
            {
                "verse": "Struxit et Thebas simili labore."
            },
            {
                "verse": "Concidit postquam venerandus Hector,"
            },
            {
                "verse": "Mille quem graie timuere puppes,"
            },
            {
                "verse": "Affuit semper dolor omnis urbi."
            },
            {
                "verse": "Thesali cedes reprimet dolores"
            },
            {
                "verse": "Sed ducis; leto vaga turba vultu"
            },
            {
                "verse": "Regios testis colit et penates."
            },
            {
                "verse": "Quisquis adversis premiturque fatoque"
            },
            {
                "verse": "Infimas ponti rate vidit undas"
            },
            {
                "verse": "Stratus et vultu lacrimat gementi"
            },
            {
                "verse": "Deserat spem non timidus foventem."
            },
            {
                "verse": "Volvitur semper rota namque fati,"
            },
            {
                "verse": "Nulla longevi cecinit vetustas"
            },
            {
                "verse": "Temporis sortem; relevat cadentes"
            },
            {
                "verse": "Opprimens celsos metuenda colles."
            },
            {
                "verse": "Nulla tam celum tetigit potestas"
            },
            {
                "verse": "Que diu possit retinere vires."
            },
            {
                "verse": "Quisquis excelsus agitatus alis"
            },
            {
                "verse": "Nititur summas penetrare nubes,"
            },
            {
                "verse": "Ocior telo cadit in profundum."
            },
            {
                "verse": "Igneo quicquid magis obstat ingens"
            },
            {
                "verse": "Fulmini, sevo potius Tonantis"
            },
            {
                "verse": "Sternitur ictu."
            },
            {
                "verse": "Sive Fortuna regimur rotanti,"
            },
            {
                "verse": "Sive tu mundum, Genitor, gurbernas,"
            },
            {
                "verse": "Ista lex orbi datur equa nostro."
            },
            {
                "verse": "Quisquis humano saturat cruore"
            },
            {
                "verse": "Cedis et dire est truculentus autor"
            },
            {
                "verse": "Parcit et nunquam furibundus ensi,"
            },
            {
                "verse": "Sed iuvat dextra rutilante terras"
            },
            {
                "verse": "Sanguine externo maculare semper,"
            },
            {
                "verse": "Concidet tandem sceleris magister."
            },
            {
                "verse": "Nemo tam fortis valet esse, quo non"
            },
            {
                "verse": "Fortior assit."
            },
            {
                "verse": "Omnis exemplo sequitur luentes,"
            },
            {
                "verse": "Quod nefas fecit patitur cruentum."
            },
            {
                "verse": "Hospitum pinguem saturavit aulam"
            },
            {
                "verse": "Sanguine Alcides rigidi tiranni"
            },
            {
                "verse": "Et gregem pavit Diomedis ultor"
            },
            {
                "verse": "Proprio sevi iugulo ministri."
            },
            {
                "verse": "Hectorem stravit Thetidis superbus"
            },
            {
                "verse": "Natus et gentes domuit feroces;"
            },
            {
                "verse": "Sed Paris certus violenter arcu"
            },
            {
                "verse": "Fixit hunc; testis necis est Apollo."
            },
            {
                "verse": "Diva quam spernit sociale regnum,"
            },
            {
                "verse": "Arbiter pomi rutilantis audax"
            },
            {
                "verse": "Vindices sprete tribuit sagitas."
            },
            {
                "verse": "nuncius"
            },
            {
                "verse": "Quis me cruentus nuncium casus gerit?"
            },
            {
                "verse": "Quis me in profundo Tartari volvet specu"
            },
            {
                "verse": "Faciemque visu merget occeano gravem?"
            },
            {
                "verse": "Quis fervor Ethne spiritu sevo calens"
            },
            {
                "verse": "Flamante vultus obruet nostros coma?"
            },
            {
                "verse": "Graviora vidi. Caucasus celi premens"
            },
            {
                "verse": "Furtum rigenti vertice huic levis est malo."
            },
            {
                "verse": "chorus"
            },
            {
                "verse": "Himenea vultus equidem talis negat;"
            },
            {
                "verse": "Sed pande quicquid pectore arcano est novi."
            },
            {
                "verse": "nuncius"
            },
            {
                "verse": "Hec ipsa celeri causa me vexit gradu."
            },
            {
                "verse": "chorus"
            },
            {
                "verse": "Effare. Sed cur induit pallor genas?"
            },
            {
                "verse": "nuncius"
            },
            {
                "verse": "En trepidus horror languido motu subit"
            },
            {
                "verse": "Geluque victus torpet in fibris cruor."
            },
            {
                "verse": "Imago tanti sceleris in faciem redit."
            },
            {
                "verse": "chorus"
            },
            {
                "verse": "Pervince quicquid prohibet atque animum aggravat."
            },
            {
                "verse": "nuncius"
            },
            {
                "verse": "Horrore sceleris lingua prohibetur loqui."
            },
            {
                "verse": "chorus"
            },
            {
                "verse": "Licet ipse condas, veritas semper patet"
            },
            {
                "verse": "Facinusque nullum durat occultum diu."
            },
            {
                "verse": "nuncius"
            },
            {
                "verse": "Te fulminantem, sceptra qui gestas poli,"
            },
            {
                "verse": "Et qui per altas lumen extendis plagas"
            },
            {
                "verse": "Et qui tridente cingis humanas tuo,"
            },
            {
                "verse": "Testor, catervas: concidit regum decus"
            },
            {
                "verse": "Et mille robur puppis argolice inclitum"
            },
            {
                "verse": "Orbamque Thetidem sevus hic fecit dies."
            },
            {
                "verse": "chorus"
            },
            {
                "verse": "Quis mestus aures perculit nostras sonus?"
            },
            {
                "verse": "nuncius"
            },
            {
                "verse": "O clare Titan, cladibus tantis potes"
            },
            {
                "verse": "Per summa celi spatia lucifero diem"
            },
            {
                "verse": "Gestare curru? Maius hoc certe est nefas"
            },
            {
                "verse": "Epulo Thiestis; merge, sed sero, caput."
            },
            {
                "verse": "Scelus hoc tremisco, deserit corpus vigor."
            },
            {
                "verse": "chorus"
            },
            {
                "verse": "Effare mortis ordinem: erumnas iuvat"
            },
            {
                "verse": "Audire miseros; nulla celetur lues."
            },
            {
                "verse": "nuncius"
            },
            {
                "verse": "Procul a pelasgo ereptus est postquam foro"
            },
            {
                "verse": "Et mille Achiles inclitus liquit rates,"
            },
            {
                "verse": "Non arma sumpsit qualis his fictus tumens"
            },
            {
                "verse": "Invasit acies: pectoris sevos clepens"
            },
            {
                "verse": "Ictus vacavit; nulla vibrata est manu"
            },
            {
                "verse": "Armata verticem asta nec texit caput"
            },
            {
                "verse": "Fidele tegmen, membra complexus negant"
            },
            {
                "verse": "Induere tutos; solus est lateri comes"
            },
            {
                "verse": "Receptus ensis; turba non sequitur ducem"
            },
            {
                "verse": "Animosa ferro. Qualis himeneum decet"
            },
            {
                "verse": "Hic templa querit; Thetidis et Pelei nurum"
            },
            {
                "verse": "Thalamosque claros regie stirpis putat"
            },
            {
                "verse": "Celebrare Troiam. Callidi fictor doli"
            },
            {
                "verse": "Simulante vultu thesalo perstat duci,"
            },
            {
                "verse": "Decipere amantes facile. Si semper vagas"
            },
            {
                "verse": "Pulsare Scirtes, puppe si fracta horridum"
            },
            {
                "verse": "Sulcare pontum, sydera et celum aggredi"
            },
            {
                "verse": "Amor imperaret, nullus obstaret pavor."
            },
            {
                "verse": "Superare novit celites viros feras."
            },
            {
                "verse": "Ut seva fulsit dardani Phebi domus,"
            },
            {
                "verse": "Peleus cacumen vidit huc velox gradum"
            },
            {
                "verse": "Tum concitabat. Astra vergebant ducis,"
            },
            {
                "verse": "Horrenda fata miserant summum diem."
            },
            {
                "verse": "Namque in potentes astra ius magnum tenent;"
            },
            {
                "verse": "In fata properat quilibet libens sua."
            },
            {
                "verse": "Ecce ecce tetigit liminis sacri fores."
            },
            {
                "verse": "Non thure flama pinguis ante aras micat;"
            },
            {
                "verse": "Non est sacerdos more dardanio colens"
            },
            {
                "verse": "Secreta divum; nullus aspicitur, gregis"
            },
            {
                "verse": "Rector ferocis, taurus immunis iugi"
            },
            {
                "verse": "Sparsurus aras. Dux stupet, tandem subit."
            },
            {
                "verse": "Tunc patuit omnis fraudis yliace dolus."
            },
            {
                "verse": "Armigera utrinque cinxit en latus cohors,"
            },
            {
                "verse": "Quos inter omnes summus emicuit Paris."
            },
            {
                "verse": "Quicunque Achilis Hectorem laudi canit"
            },
            {
                "verse": "Urbesque fusas impetu tantum suo,"
            },
            {
                "verse": "Parum arma novit atque virtutem ducis."
            },
            {
                "verse": "Hic nempe vires summus explicuit dies."
            },
            {
                "verse": "Non ille pavidus supplici vitam genu"
            },
            {
                "verse": "Tot inter arma querit et victus iacet;"
            },
            {
                "verse": "Sed fortis iras pectore ex toto capit;"
            },
            {
                "verse": "Qualis feroces libicus extendit leo"
            },
            {
                "verse": "Animosque rigidas concutit fervens iubas"
            },
            {
                "verse": "Cum cernit hostes, obvius ferri minas"
            },
            {
                "verse": "Poscit; timere puduit et virtus malis"
            },
            {
                "verse": "Erigitur ingens. Prospero fortes loco"
            },
            {
                "verse": "Celantur animi: adversa virtutem probant."
            },
            {
                "verse": "Delubra sonitu bellico tota obstrepunt"
            },
            {
                "verse": "Fremuntque galee; solus hic centum ferit"
            },
            {
                "verse": "Et mille solum tela non vulnus gerunt,"
            },
            {
                "verse": "Non fixa pendent. Quicquid emittunt, retro"
            },
            {
                "verse": "Inane fertur, qualis inpulsu cadit"
            },
            {
                "verse": "Maris unda saxi. Dubia dum martis labat"
            },
            {
                "verse": "Sors, inquit: \"Hec est prolis Assaraci fides?"
            },
            {
                "verse": "Hec iura thalami? Pacis hec false quies?"
            },
            {
                "verse": "Sed ante nostros cimba quam manes ferat,"
            },
            {
                "verse": "Multi nepotis nuncient vires avo"
            },
            {
                "verse": "Paremque servet manibus nostris locum\"."
            },
            {
                "verse": "Hec fatus, ensem pariter in cunctos gerit"
            },
            {
                "verse": "Humilem ac ferocem; largus exundat cruor;"
            },
            {
                "verse": "Iaculatur omnis tela nec tantis sat est"
            },
            {
                "verse": "Vulneribus unum pectus. O miserum diem!"
            },
            {
                "verse": "Vix patitur animus horridum scelus eloqui."
            },
            {
                "verse": "Tandem subactus pronus Eacides ruit,"
            },
            {
                "verse": "Qualis regentem premium rota afferens,"
            },
            {
                "verse": "Superata falsis axibus. Cecidit tamen"
            },
            {
                "verse": "Nec totus, astat genibus erectus potens."
            },
            {
                "verse": "Barbarica resonant vocibus templa horridis;"
            },
            {
                "verse": "Non querit ultro bella nec cedem invenit;"
            },
            {
                "verse": "Satis est tueri et ensis in clipei loco"
            },
            {
                "verse": "Defendit ora. Nullus est ferro aggredi"
            },
            {
                "verse": "Vicinus audax; tela sed Paris manu"
            },
            {
                "verse": "Sublimis aptans, inquit: \"I, nunc, thesalos,"
            },
            {
                "verse": "Superbe, currus pandere hectoreo preme."
            },
            {
                "verse": "Hac hac sagita nulla te eripiet Thetis\"."
            },
            {
                "verse": "Haud dixit ultra. Cornibus iunctis volat"
            },
            {
                "verse": "Sagita, vulnus, morte permixta, ferens."
            },
            {
                "verse": "Ut ille sensit, languido vultu cadit"
            },
            {
                "verse": "Terramque fusus ore prostrato ferit;"
            },
            {
                "verse": "Decus omne clari corporis telo perit;"
            },
            {
                "verse": "Mutata facies pallet et totum iacet"
            },
            {
                "verse": "Humo cadaver. Nullus est vulgo pudor:"
            },
            {
                "verse": "Saturata nundum membra divellit manus."
            },
            {
                "verse": "Ubi regnat odium, spernitur pietas, fides."
            },
            {
                "verse": "chorus Grecorum"
            },
            {
                "verse": "Ut Phebum sequitur soror,"
            },
            {
                "verse": "Sic letos animos dolor."
            },
            {
                "verse": "Dum clari renitent poli"
            },
            {
                "verse": "Et nimbis gravibus vacant"
            },
            {
                "verse": "Nec lucis tegitur nitor,"
            },
            {
                "verse": "At solis radios capit"
            },
            {
                "verse": "Mundi purpureus decor,"
            },
            {
                "verse": "Auster nubifer advolat"
            },
            {
                "verse": "Pulsus carcere saxeo,"
            },
            {
                "verse": "Lucem protinus excutit,"
            },
            {
                "verse": "Obscurans nitidum iubar"
            },
            {
                "verse": "Celum nubibus induit;"
            },
            {
                "verse": "Sic cum leta virent, levis"
            },
            {
                "verse": "Casus precipitat rote"
            },
            {
                "verse": "Et luctus revehit. Diu"
            },
            {
                "verse": "Non stant numina prospera,"
            },
            {
                "verse": "Nulla est in Superis fides."
            },
            {
                "verse": "Cum Phebus gerit aureos"
            },
            {
                "verse": "Currus loraque dextera"
            },
            {
                "verse": "Fulgenti resecans plagas"
            },
            {
                "verse": "Celi luciferas regit"
            },
            {
                "verse": "Preceps fertur et occidens"
            },
            {
                "verse": "Invadit subitus, caput"
            },
            {
                "verse": "Ac mergit pelago nitens,"
            },
            {
                "verse": "Aufertur nitidus dies,"
            },
            {
                "verse": "Noctis nuncius Hesperus"
            },
            {
                "verse": "Obscure exoritur prior;"
            },
            {
                "verse": "Sic risus lacrime vorant"
            },
            {
                "verse": "Et lucem tenebre obtegunt."
            },
            {
                "verse": "Sit quisquis cupiat potens"
            },
            {
                "verse": "Aula magnus et inclita"
            },
            {
                "verse": "Et fortes acies ducum"
            },
            {
                "verse": "Sublimisque tumens regat."
            },
            {
                "verse": "Plebeus satis est michi"
            },
            {
                "verse": "Cultus, me teneat casa."
            },
            {
                "verse": "Est felix locus infimus;"
            },
            {
                "verse": "In glisca tenui cibus"
            },
            {
                "verse": "Secure capitur. Quies"
            },
            {
                "verse": "Me parvi foveat laris."
            },
            {
                "verse": "Nam quicquid volat altius"
            },
            {
                "verse": "Momento rapitur brevi."
            },
            {
                "verse": "Excelsus penetrans nimis"
            },
            {
                "verse": "Alis Icharus ethera,"
            },
            {
                "verse": "Mandati patris immemor,"
            },
            {
                "verse": "Languens in pelagus ruit."
            },
            {
                "verse": "Pheton curribus arduis"
            },
            {
                "verse": "Indocta retinens manu"
            },
            {
                "verse": "Phebei iuga ponderis,"
            },
            {
                "verse": "Ustus fulmine concidit"
            },
            {
                "verse": "Fraterneque soror necis"
            },
            {
                "verse": "Luctu cortice inhorruit."
            },
            {
                "verse": "Pelides genitus dea"
            },
            {
                "verse": "Olim qui timor Ylios"
            },
            {
                "verse": "Sublimis stetit incliti,"
            },
            {
                "verse": "Cesus templa rigat suo"
            },
            {
                "verse": "Ferro sanguine Apollinis."
            },
            {
                "verse": "Paucos sicca duces trahit"
            },
            {
                "verse": "Mors ad vincula Tartari."
            },
            {
                "verse": "Vivit sancta fides procul"
            },
            {
                "verse": "Semper limine regio."
            },
            {
                "verse": "Agamenon"
            },
            {
                "verse": "Fortuna gentes que regis cunctas potens,"
            },
            {
                "verse": "Titan calenti quas ferit primus rota"
            },
            {
                "verse": "Mergensque nitidum fessus Occeano diem,"
            },
            {
                "verse": "Tu blanda nunquam ducibus argolicis faves,"
            },
            {
                "verse": "Simul atque Frigibus prospero vultu diu."
            },
            {
                "verse": "Inclitus Achiles bella dum pletro vacans"
            },
            {
                "verse": "Torpente dira sperneret dulci manu"
            },
            {
                "verse": "Superabat Hector, gentis yliace decus."
            },
            {
                "verse": "Obstare quisnam potuit? Hec dextra impotens"
            },
            {
                "verse": "Armata facibus pene consumpsit rates,"
            },
            {
                "verse": "Quarum alta noster vela perflavit cruor."
            },
            {
                "verse": "Pavidus iacebat quisquis; hic tutus pari"
            },
            {
                "verse": "Furebat Hector; sanguine argivo tumens"
            },
            {
                "verse": "Yliaca pinguis Xantus intravit freta."
            },
            {
                "verse": "Traxere postquam thesale hectoreos rote"
            },
            {
                "verse": "Achilis artus ense prostratos fero"
            },
            {
                "verse": "Preciumque nati Priamus amittens dedit,"
            },
            {
                "verse": "Vicere achivi marte felici duces."
            },
            {
                "verse": "Sors equa sed nunc, cede geminata, capit"
            },
            {
                "verse": "Utrumque populum. Natus hinc pelagi dea,"
            },
            {
                "verse": "Est Hector illinc. Concidit Paridis manu"
            },
            {
                "verse": "Decus omne grai nominis, spes et fides"
            },
            {
                "verse": "Periere templo. Pateris hoc divum sator?"
            },
            {
                "verse": "Cur cessat alto fulmen emissum polo?"
            },
            {
                "verse": "Tonare decuit. Horridum impune est nefas?"
            },
            {
                "verse": "En sacra Phebi templa maculavit cruor."
            },
            {
                "verse": "Sed cur Tonantem fulmina ut mittat rogo?"
            },
            {
                "verse": "Violata non sunt cede funesta Iovis,"
            },
            {
                "verse": "Sed templa Phebi. Lucis o clare arbiter,"
            },
            {
                "verse": "Qui semper anni iura precipitis tenes"
            },
            {
                "verse": "Pateris cruento scelere fedari tuas"
            },
            {
                "verse": "Inultus aras? Certius sancta manu"
            },
            {
                "verse": "Tendatur arcus, Paridem et Ylios pete,"
            },
            {
                "verse": "Phitonis atras qualis infesti iubas"
            },
            {
                "verse": "Olim petisti, tabe cum dira fluens"
            },
            {
                "verse": "Sanguis veneni spargeret nigri solum;"
            },
            {
                "verse": "Vel cum parente dextra contempta furens"
            },
            {
                "verse": "Equate Niobes sterneret prolem deis."
            },
            {
                "verse": "Menelaus"
            },
            {
                "verse": "Germane, Danaum cuius imperio favent"
            },
            {
                "verse": "Tot arma, prolis Tantali clare decus,"
            },
            {
                "verse": "Haud invocati punient scelus dei."
            },
            {
                "verse": "Impune Superi non diu linquunt nefas."
            },
            {
                "verse": "Agamenon"
            },
            {
                "verse": "Iam lesit ipsos celites Priami sator"
            },
            {
                "verse": "Fidemque rupit. Traxit ingentes cheli"
            },
            {
                "verse": "Ad saxa cautes Phebus et locum sibi"
            },
            {
                "verse": "Fecere cantu. Regna qui sorte ultima"
            },
            {
                "verse": "Primaque cessans divus equorea obtinet,"
            },
            {
                "verse": "Firmavit arces dextera intactas sua."
            },
            {
                "verse": "Caruit negato numinum precio labor"
            },
            {
                "verse": "Fraudemque gemino Laumedon struxit deo"
            },
            {
                "verse": "Etiam sagitis fluctibus pena vacans."
            },
            {
                "verse": "Menelaus"
            },
            {
                "verse": "Cur mille Superos vindices poscunt rates?"
            },
            {
                "verse": "Extrema cogunt querere auxilium deos."
            },
            {
                "verse": "Hec una superest nulla cum superest salus."
            },
            {
                "verse": "Viget alta Danaum prospero bello cohors;"
            },
            {
                "verse": "Hac dextra Paridis vindice in penas cadat."
            },
            {
                "verse": "Agamenon"
            },
            {
                "verse": "Accendit animos causa Pelide tuos,"
            },
            {
                "verse": "An causa thalami?"
            },
            {
                "verse": "Menelaus"
            },
            {
                "verse": "Me utraque in bellum trahit."
            },
            {
                "verse": "Agamenon"
            },
            {
                "verse": "Magis iste fervet pectore insano furor;"
            },
            {
                "verse": "Repetis iugales marte violento faces;"
            },
            {
                "verse": "Te solus urit coniugis rapte dolor."
            },
            {
                "verse": "Menelaus"
            },
            {
                "verse": "Iuste dolet quicunque pro thalamo dolet."
            },
            {
                "verse": "Agamenon"
            },
            {
                "verse": "Proh seva fata, dura, truculenta, aspera!"
            },
            {
                "verse": "Quod mille puppes sydus horrendum freta"
            },
            {
                "verse": "Per tumida vexit? Graia mercedem petit"
            },
            {
                "verse": "Quam marte tellus? Sanguine huc veni meo,"
            },
            {
                "verse": "Thetidis recedam. Causa que belli datur?"
            },
            {
                "verse": "Menelaus"
            },
            {
                "verse": "Iuste arma lesus, coniuge abrapta, movet."
            },
            {
                "verse": "Agamenon"
            },
            {
                "verse": "Clitemestra veteres Tantali lares tenet."
            },
            {
                "verse": "Menelaus"
            },
            {
                "verse": "Regem tueri regis ignoti interest."
            },
            {
                "verse": "Agamenon"
            },
            {
                "verse": "Infesta quicquid classis ancipiti petit"
            },
            {
                "verse": "Vel marte, detur pacis et crescat quies."
            },
            {
                "verse": "Tot sparsa regum membra, tot Danaum rogos"
            },
            {
                "verse": "Supplebit Helena? Sanguine effuso leves"
            },
            {
                "verse": "Hec una satis est premere titubantes rates?"
            },
            {
                "verse": "Vigebit alto Tindaris solio potens."
            },
            {
                "verse": "Orbata lacrimas fundet eterno Thetis"
            },
            {
                "verse": "Itacique fraudem callidam semper gemet."
            },
            {
                "verse": "Menelaus"
            },
            {
                "verse": "O, vera fateor, candidi proles Iovis,"
            },
            {
                "verse": "Tu prima danaas causa movisti rates;"
            },
            {
                "verse": "Nunc tota Achili bella debentur. Tibi"
            },
            {
                "verse": "Detraxit odia thesali cedes ducis;"
            },
            {
                "verse": "Pugnabit ultrix graia non pro te manus."
            },
            {
                "verse": "Agamenon"
            },
            {
                "verse": "Nos fata miseros undique infausta opprimunt."
            },
            {
                "verse": "Iacet ille cuius cecinit argolicas deus"
            },
            {
                "verse": "Inserere arene, dextra si deesset, manus."
            },
            {
                "verse": "Quis ve igitur ultor? Ylios nunquam ruet?"
            },
            {
                "verse": "Menelaus"
            },
            {
                "verse": "Calcas salutis limen ostendet; sequar."
            },
            {
                "verse": "Agamenon"
            },
            {
                "verse": "Sospes ut Horestes vivat, et Calcas canat."
            },
            {
                "verse": "Calcas"
            },
            {
                "verse": "Vox nostra regis sanguinem nullum petit."
            },
            {
                "verse": "Agamenon"
            },
            {
                "verse": "Effare."
            },
            {
                "verse": "Calcas"
            },
            {
                "verse": "Et aras nullus asperget cruor."
            },
            {
                "verse": "Agamenon"
            },
            {
                "verse": "Exprome quicquid Phebus Argivos docet."
            },
            {
                "verse": "Calcas"
            },
            {
                "verse": "Generosa Achilis suppleat proles locum:"
            },
            {
                "verse": "Hanc: fata poscunt. Iuvenis hic Troiam obruet."
            },
            {
                "verse": "Agamenon"
            },
            {
                "verse": "Paterna Pirrus nobilis castra oppetet;"
            },
            {
                "verse": "Sed mesta Danaum luctibus resonet cohors"
            },
            {
                "verse": "Et mille feriat interim clamor rates."
            },
            {
                "verse": "chorus Grecorum"
            },
            {
                "verse": "Ad quos fletus Fortuna vocat!"
            },
            {
                "verse": "Heu quo nostras lacrimasque vehit!"
            },
            {
                "verse": "Lugere decet, fortis Achile."
            },
            {
                "verse": "Feriant planctus mille carinas;"
            },
            {
                "verse": "Sonet ydeis vox nostra iugis."
            },
            {
                "verse": "Reddere fletus non satis Echo est:"
            },
            {
                "verse": "Findant gemitus ethera nostri."
            },
            {
                "verse": "Capiant gemini mesta Tonantes"
            },
            {
                "verse": "Verbera, planctu feriente chaos."
            },
            {
                "verse": "Perdant seva fila sorores,"
            },
            {
                "verse": "Metuat custos vallata gerens"
            },
            {
                "verse": "Terga colubris imique Iovis"
            },
            {
                "verse": "Stupeat coniunx, Alecto gravi"
            },
            {
                "verse": "Pinumque metu furibunda sinat."
            },
            {
                "verse": "Linquat puppem trepidante manu"
            },
            {
                "verse": "Pressus nostro clamore senex;"
            },
            {
                "verse": "Fugiant proprios manesque locos,"
            },
            {
                "verse": "Non traitia resonante cheli."
            },
            {
                "verse": "Tempus lacrimis manet eternum."
            },
            {
                "verse": "Non laurigero vertice currus"
            },
            {
                "verse": "In thesalicas te feret urbes,"
            },
            {
                "verse": "Olim hectoreo pondere pressus;"
            },
            {
                "verse": "Et non frigii tua signa duces"
            },
            {
                "verse": "Clara sequentur; non thura deis"
            },
            {
                "verse": "Post tanta dabis premia belli."
            },
            {
                "verse": "Nec thesalice tibi dona ferent"
            },
            {
                "verse": "Urbes, festos turba penates"
            },
            {
                "verse": "Colet egregio plausura duci."
            },
            {
                "verse": "Non aurata clarus in aula"
            },
            {
                "verse": "Leges populis et iura dabis;"
            },
            {
                "verse": "Obvia nato non magna Thetis"
            },
            {
                "verse": "Oscula fundet. Quid plura feram?"
            },
            {
                "verse": "Te Troia cadet."
            },
            {
                "verse": "Sed te rigidi tenet ora dei,"
            },
            {
                "verse": "Virtus Stigios si petit amnes,"
            },
            {
                "verse": "Aut Elisio tutus in arvo"
            },
            {
                "verse": "Felixque vires si letheas"
            },
            {
                "verse": "Non bibis undas: semper populi"
            },
            {
                "verse": "Tua fata canent. Nunquam stabilis"
            },
            {
                "verse": "Fortuna iaces: rota precipiti"
            },
            {
                "verse": "Humana vehit cursu fata."
            },
            {
                "verse": "Nichil in miseros, Fortuna, potes,"
            },
            {
                "verse": "Que seva tenes frena potentum."
            },
            {
                "verse": "Tu que Stigias incolis umbras"
            },
            {
                "verse": "Seva sororum, graviore manu"
            },
            {
                "verse": "Stamina versans, impia cuius"
            },
            {
                "verse": "Dextera frangit quicquid Cloto"
            },
            {
                "verse": "Lachesisque gerit, vertis nimium"
            },
            {
                "verse": "Fata virorum properante colo."
            },
            {
                "verse": "Cunctos recipit cimba Carontis"
            },
            {
                "verse": "Vertere cursum nullique licet."
            },
            {
                "verse": "Cum letheos haustus tetigit,"
            },
            {
                "verse": "Iura relicti negligit orbis"
            },
            {
                "verse": "Omnia carpit Superumque fides;"
            },
            {
                "verse": "Impia nulli dextera parcit."
            },
            {
                "verse": "Qui sublimi nitet imperio"
            },
            {
                "verse": "Fronte superba populosque regit,"
            },
            {
                "verse": "Rumpi metuit fila sororum."
            },
            {
                "verse": "Nullus tantis viribus audax"
            },
            {
                "verse": "Nullus tantis opibusque viret,"
            },
            {
                "verse": "Quem non rapiat furibunda manus."
            },
            {
                "verse": "O mors cuius sorbet hyatus"
            },
            {
                "verse": "Quicquid Phebi gignit et auget"
            },
            {
                "verse": "Calor auxilio, Neptune, tuo"
            },
            {
                "verse": "Quicquidque Iovem naribus efflat,"
            },
            {
                "verse": "Heu quot properas metuenda modis!"
            },
            {
                "verse": "Quid, cum vacuas liber in auras"
            },
            {
                "verse": "Spiritus intrat miserumque sinit"
            },
            {
                "verse": "Funere truncum corpus, remanet,"
            },
            {
                "verse": "Nisi terra levis?"
            },
            {
                "verse": "Nullique suum vitare licet"
            },
            {
                "verse": "Quem fata diem summa dederunt."
            },
            {
                "verse": "Ponite vanas spes soliciti,"
            },
            {
                "verse": "Ponite timidi simul atque metus:"
            },
            {
                "verse": "Fata gubernant mortale genus"
            },
            {
                "verse": "Et prima dies ultima novit."
            },
            {
                "verse": "Quicquid gerimus sydera volvunt"
            },
            {
                "verse": "Cursusque poli mundana regunt."
            },
            {
                "verse": "Non ipse deus mutare potest"
            },
            {
                "verse": "Quicquid fatis nectitur altis."
            }
        ],
        []
    ]
}