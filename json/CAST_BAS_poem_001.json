{
    "author": "Castellano da Bassano",
    "title": "poema Venetiane pacis",
    "url": "http://www.poetiditalia.it/texts/CAST_BAS|poem|001",
    "text": [
        [],
        [
            {
                "verse": "Exsurgant Venete preconia clara per orbem"
            },
            {
                "verse": "Digna cani et lauto decorari carmine gentis"
            },
            {
                "verse": "Et vigilent, sopita diu, terrisque sub omni"
            },
            {
                "verse": "Climate distinctis exempla celebria donent:"
            },
            {
                "verse": "Ecclesie matri parere patrique favere"
            },
            {
                "verse": "Pontifici summo, crucis ad vexilla subesse."
            },
            {
                "verse": "Area scribendi pateat latissima, quamquam"
            },
            {
                "verse": "Res gestas Venetum si prosequar ordine, qua sint"
            },
            {
                "verse": "Parte soli pelago felici sorte profecti"
            },
            {
                "verse": "Et sua si referam primordia bella triumphos;"
            },
            {
                "verse": "Que mundi variis e partibus ante tulerunt,"
            },
            {
                "verse": "Rebus et immensis mea mens, mea cederet etas."
            },
            {
                "verse": "Nonnisi nunc lites tractataque federa pacis"
            },
            {
                "verse": "Per Venetos dicam, rubre quas nomine barbe"
            },
            {
                "verse": "Commovit princeps adversus principis almam"
            },
            {
                "verse": "Naviculam Petri moderatoremque verendum"
            },
            {
                "verse": "Lintris Alexandrum qui, tertius ordine patrum,"
            },
            {
                "verse": "Istud Alexandros post binos nomen habebat."
            },
            {
                "verse": "O pater omnipotens, o fili, o spiritus alme,"
            },
            {
                "verse": "Una Dei paritas personis insita ternis,"
            },
            {
                "verse": "Exhilarare animum vatis, quo metra decenti"
            },
            {
                "verse": "Nostra cheli resonent. sed tu, clarissime fili"
            },
            {
                "verse": "Christe patris summi, cuius specialior hic nunc"
            },
            {
                "verse": "Res agitur, - pulsus fuit ille vicarius alma"
            },
            {
                "verse": "Sede tuus tandemque tua pietate reductus, -"
            },
            {
                "verse": "Annue principiis, medio concede potiri,"
            },
            {
                "verse": "Fine tibi grato vigeat per secula carmen."
            },
            {
                "verse": "Et tu, Marce, Dei verax historice nati,"
            },
            {
                "verse": "Cuius in ecclesia gratissima federa pacis"
            },
            {
                "verse": "Facta fuere sacri patris cum principe rubro,"
            },
            {
                "verse": "Fautor ades linguamque tuo largire poete:"
            },
            {
                "verse": "Ut quoque per seriem tribuisti dicere quondam"
            },
            {
                "verse": "Gesta michi, dum te canerem, vitamque necemque"
            },
            {
                "verse": "Adventusque tuos Pellea ex urbe revulsi"
            },
            {
                "verse": "Teque sinu Veneto pretiosa sede repostum,"
            },
            {
                "verse": "Nunc et in hoc presta Venetorum carmine vires."
            },
            {
                "verse": "Vocibus Imperii concordibus inclitus heros"
            },
            {
                "verse": "Assumpsit sceptrum Fredericus et Urbis et orbis,"
            },
            {
                "verse": "Cui tribuit rutili prenomina barba coloris."
            },
            {
                "verse": "Huic Adrianus, erat qui summus in Urbe sacerdos,"
            },
            {
                "verse": "Imperii diadema dedit capitique coronam"
            },
            {
                "verse": "Inposuit pedibus, magni piscantis in aula;"
            },
            {
                "verse": "Quem simulac sumpsit Fredericus primus honorem"
            },
            {
                "verse": "Grandia diversi peragebat partibus orbis"
            },
            {
                "verse": "Utpote magnifici cordis vir clarus et, alta"
            },
            {
                "verse": "Nobilitate virens, dignus diademate tanto."
            },
            {
                "verse": "Huius in historiis vates si scribat Homerus,"
            },
            {
                "verse": "Non erit artis iners, operi sed debita nostro"
            },
            {
                "verse": "Expediam nostrisque canam referenda libellis."
            },
            {
                "verse": "Construxit quasdam, quasdam destruxit et urbes"
            },
            {
                "verse": "Funditus et turres et menia maxima vertit"
            },
            {
                "verse": "Equavitque solo, quas inter celsior olim"
            },
            {
                "verse": "Urbs Mediolanum sua diruta pergama flevit,"
            },
            {
                "verse": "Flevit et extinctos crudeli Marte colonos"
            },
            {
                "verse": "Ipsa suos et damna fide graviora tulisse,"
            },
            {
                "verse": "Thesauros et flevit opes sibi milite raptas"
            },
            {
                "verse": "Theotonico, sed damna magis sunt fleta Magorum"
            },
            {
                "verse": "Munera qui Bethlem nato tibi, Christe, tulerunt:"
            },
            {
                "verse": "Aurum thus mirram regique Deoque viroque."
            },
            {
                "verse": "Baldesar et Gaspar cum Melchior haud decuisset"
            },
            {
                "verse": "Urbis in everse tantos mansisse ruinis."
            },
            {
                "verse": "Hos tunc Radulphus, quem celsa Colonia vidit"
            },
            {
                "verse": "Archiepiscopii proprii dicione potitum,"
            },
            {
                "verse": "A Mediolano, commisse providus urbi,"
            },
            {
                "verse": "Transtulit et celebres celebri sub sede locavit,"
            },
            {
                "verse": "Non tamen ignaro Frederico principe facti."
            },
            {
                "verse": "Iste fuit sacre fautor defensor amator"
            },
            {
                "verse": "Sedis apostolice Fredericus, vixit ut ille"
            },
            {
                "verse": "Qui sibi Romani dederat prelustria regni."
            },
            {
                "verse": "Ast Adrianus ubi, moriens, discessit ab alma"
            },
            {
                "verse": "Sede Petri et mantum reliquo dimisit habendum,"
            },
            {
                "verse": "Sedit Alexander tertius qui sanguine tusco"
            },
            {
                "verse": "Claruit et claris descendit origine Senis"
            },
            {
                "verse": "Dogmatibus legis divine plenus et equi"
            },
            {
                "verse": "Dilector fideique pugil non territus, acer"
            },
            {
                "verse": "Defensor veri, constanter ad ardua tendens."
            },
            {
                "verse": "Multa suis gessit memorari digna diebus"
            },
            {
                "verse": "Hic sacer antistes, hereses radicitus omnes"
            },
            {
                "verse": "Catholica virtute fugans, donabat honestos"
            },
            {
                "verse": "Muneribus largis, Simonis despector avari."
            },
            {
                "verse": "Isque pater sanctus convicit quatuor inter"
            },
            {
                "verse": "Cetera scismaticos fidei fulgore coruscans:"
            },
            {
                "verse": "Octavianus enim primus Guidoque secundus,"
            },
            {
                "verse": "Tertius ac Laudo, quartus fuit ipse Iohannes."
            },
            {
                "verse": "Pestiferos omnes diversis urbibus ortos"
            },
            {
                "verse": "Hos pius ad sacre fidei perducere normam"
            },
            {
                "verse": "Papa putans magnis donis donavit et auxit:"
            },
            {
                "verse": "Tres etenim rubri donavit honore galeri,"
            },
            {
                "verse": "Nec fuit illius quartus sine munere, sed quid"
            },
            {
                "verse": "Contulit in gremio colubres fovisse ferentes"
            },
            {
                "verse": "Toxica pectoribus? papa fugere relicto,"
            },
            {
                "verse": "Mox et adheserunt Frederico: scisma veneni"
            },
            {
                "verse": "Spargentes totam rubicundi principis aulam"
            },
            {
                "verse": "Accusant culpantque patrem referuntque minacem"
            },
            {
                "verse": "Imperio et, verbis odiosis, undique motus"
            },
            {
                "verse": "Irarum inveniunt inter duo sidera mundi"
            },
            {
                "verse": "Italieque urbes magnorum mole dolorum"
            },
            {
                "verse": "Oppressas turbasse patrem nimiumque gravare."
            },
            {
                "verse": "Et sic falsa levi miscebant plurima vero,"
            },
            {
                "verse": "Ne quicquam fictum fictos dixisse putaret."
            },
            {
                "verse": "Ardet ut admoto leviter de sulphure teda"
            },
            {
                "verse": "Illita, sic animus calidas declivis in iras"
            },
            {
                "verse": "Principis ardescit minimis dirosque furores"
            },
            {
                "verse": "Intus agit, sed causa odii fuit altera maior:"
            },
            {
                "verse": "Quippe sacer pastor Frederico plura iubebat"
            },
            {
                "verse": "Vel fieri vel non fieri, penalia subdens"
            },
            {
                "verse": "Opportuna, quibus princeps parere negabat."
            },
            {
                "verse": "Immo ferens graviter quicquam sibi patre iuberi"
            },
            {
                "verse": "Prorsus Apostolico mandataque fortia vinctis"
            },
            {
                "verse": "Interfusa minis, papalia iussa reiecit"
            },
            {
                "verse": "Promptior in vetitum, nichil pia grammata pendens."
            },
            {
                "verse": "Processit contra pater, hunc anathemate nodans"
            },
            {
                "verse": "Rite, gravi Ecclesie gladio quoque trusit eundem."
            },
            {
                "verse": "Hic anceps gladius bis acuta cuspide cedit,"
            },
            {
                "verse": "Ex prima feriens animam corpusque secunda;"
            },
            {
                "verse": "Sic gravis exemplo Simon ille veneficus olim"
            },
            {
                "verse": "Per piscatoris iactus sub Tartara clavem."
            },
            {
                "verse": "Ipse sed ulcisci cupiens Fredericus acerbum"
            },
            {
                "verse": "Edictum statuit ne tellus ulla vel ullus"
            },
            {
                "verse": "Substineat papam princeps, sed deferat illum"
            },
            {
                "verse": "Imperio. ut tali succederet ultio culpe"
            },
            {
                "verse": "Addidit et penam: deleri aut morte piari."
            },
            {
                "verse": "Urbibus italicis dedit hec ducibusque latinis"
            },
            {
                "verse": "Causa metus tantos ut nemo sumere patrem"
            },
            {
                "verse": "Sive sibi tentarit opem conferre, sed una"
            },
            {
                "verse": "Forte suum tentans urbs Spoletana favorem"
            },
            {
                "verse": "Pendere pontifici grave proh! tulit ipsa favoris"
            },
            {
                "verse": "Munus ad exitium sub principe ducta minaci."
            },
            {
                "verse": "Sed nec Roma suis confisa est viribus, olim"
            },
            {
                "verse": "Theutonica memorans quantum sit territa pugna:"
            },
            {
                "verse": "Nempe coronari cum venerat ante? Neronis"
            },
            {
                "verse": "In prato posuit Fredericus castra vetusto."
            },
            {
                "verse": "Tunc lis orta fuit Romanos inter et ipso"
            },
            {
                "verse": "Theutonicos peiusque tulit Germania primo."
            },
            {
                "verse": "At postquam virtus dispersa revenit in unum,"
            },
            {
                "verse": "Romulidas longis invadunt ensibus Arcto"
            },
            {
                "verse": "Deducti proceres. durissima pugna resurgit,"
            },
            {
                "verse": "Ausonidis animos dant menia proxima terre,"
            },
            {
                "verse": "Germanis tutela sui. ceduntur utrinque,"
            },
            {
                "verse": "At male Romanos levis armatura tuetur."
            },
            {
                "verse": "Sed nec turba minor crescentis prelia turbe"
            },
            {
                "verse": "Sustinet, ad reditum cursu coguntur anhelo:"
            },
            {
                "verse": "Non fugiunt qui tecta petunt sua, plurima cedes"
            },
            {
                "verse": "Urbis ad introitum Romane est edita gentis"
            },
            {
                "verse": "Ante quidem portam cui prebuit angelus olim"
            },
            {
                "verse": "Nomina. conciderat gladii Romanus in ore"
            },
            {
                "verse": "Plurimus et plures tunc sunt sine morte retenti."
            },
            {
                "verse": "Clauduntur porte, repetit tentoria miles"
            },
            {
                "verse": "Et fortes infrenat equos armisque coruscans"
            },
            {
                "verse": "Exspectat si qui veniant ad prelia rursus."
            },
            {
                "verse": "At probus antistes proprios ex ordine cives"
            },
            {
                "verse": "Arguit et pacis pertractat federa grate"
            },
            {
                "verse": "Captivosque precum multa vix mole redemit."
            },
            {
                "verse": "Hec sub Adriani lis edita tempore patrem"
            },
            {
                "verse": "Movit Alexandrum male fidere viribus urbis,"
            },
            {
                "verse": "Inspectisque locis ubi tutus viveret, altum"
            },
            {
                "verse": "Francorum regem fidenter cautus adivit."
            },
            {
                "verse": "Rex pius et fortis sacre per secula tutor"
            },
            {
                "verse": "Ecclesie patrem regaliter usque receptans"
            },
            {
                "verse": "Sumpsit et ut papam voluit papalibus uti."
            },
            {
                "verse": "Omnis enim clerus patri parebat et omne"
            },
            {
                "verse": "Regnum ceu Rome papali sede potito."
            },
            {
                "verse": "Sensit ut illa ruber Fredericus, protinus ira"
            },
            {
                "verse": "Ferbuit et misit Letis et grammate regi"
            },
            {
                "verse": "Ut sibi vel papam reddat vel cardine regni"
            },
            {
                "verse": "Pellat et alterutrum si spreverit arma parentur."
            },
            {
                "verse": "Inclitus imperio rex neutrum velle remittens"
            },
            {
                "verse": "Adicit ante suos atavos per secula reges"
            },
            {
                "verse": "Ecclesiam fovisse Dei totumque per orbem"
            },
            {
                "verse": "Augmentasse fidem sacram, se nunc quoque iustum"
            },
            {
                "verse": "Velle pati bellum pro religionis amore"
            },
            {
                "verse": "Seque, Dei fisum, regnique potentis honorem"
            },
            {
                "verse": "Et palmam tanti laturum credere belli"
            },
            {
                "verse": "Ac pro se pugnare Deum fideique rebelles"
            },
            {
                "verse": "Sternere et eternam Petri deducere sedem."
            },
            {
                "verse": "Hec ubi percepit Fredericus, primus amicas"
            },
            {
                "verse": "Undique concivit gentes ad bella, Bohemos"
            },
            {
                "verse": "Evocat et Dacos Ghotos superque feroces"
            },
            {
                "verse": "Theutonie populos Francorum invadere regem."
            },
            {
                "verse": "Francigeneque pio vires dedit Anglia regi,"
            },
            {
                "verse": "Rex quoque pugnaces secum tulit ipse Britannos,"
            },
            {
                "verse": "Flandria belligeros a pectine misit in arma,"
            },
            {
                "verse": "Nec longinqua dedit regi Burgundia robur"
            },
            {
                "verse": "Et nondum titulo felix Vasconia sacre"
            },
            {
                "verse": "Sedis Apostolice vicinaque Gallia misit."
            },
            {
                "verse": "At pius ut tantos belli consurgere fluctus"
            },
            {
                "verse": "Sensit Alexander solam seseque furoris"
            },
            {
                "verse": "Esse videt causam, varie tot milia gentis"
            },
            {
                "verse": "Noluit in tante discrimina mittere cedis"
            },
            {
                "verse": "Clamque sibi socio sumpto per cuncta fideli"
            },
            {
                "verse": "Egreditur fidique sinit munimina regni."
            },
            {
                "verse": "More sacerdotis modici per Gallica tutus"
            },
            {
                "verse": "Oppida descendens Italas pervenit in oras"
            },
            {
                "verse": "Lombardasque urbes silvestris imagine capri"
            },
            {
                "verse": "Transiliens tutam Venetorum contigit urbem"
            },
            {
                "verse": "Cenobioque Dei genitricis in ede receptus,"
            },
            {
                "verse": "Clericus ut simplex, divinis usque vacabat"
            },
            {
                "verse": "Obsequiis durum satagens transcurrere tempus."
            },
            {
                "verse": "Hic Augustini monachorum ex ordine sancti"
            },
            {
                "verse": "Conventus celeber viget et tunc usque vigebat."
            },
            {
                "verse": "Utque capellanus residebat papa locello"
            },
            {
                "verse": "Sollicitus viteque gerens exempla beate."
            },
            {
                "verse": "Hanc pater ecclesiam postquam fuit agnitus ipse"
            },
            {
                "verse": "Rite suis manibus venia testante dicavit"
            },
            {
                "verse": "Marmor ut ecclesie residens in fronte fatetur."
            },
            {
                "verse": "Tunc dedit egloceros annales mille ducentos,"
            },
            {
                "verse": "Christe, tibi, tribus et viginti exinde remotis."
            },
            {
                "verse": "Venerat interea Venetam peregrinus ad urbem"
            },
            {
                "verse": "Ex voto nutuque Dei, qui noverat ipsum"
            },
            {
                "verse": "Pontificem viditque patrem sua sacra gerentem"
            },
            {
                "verse": "Officia et viso quid agat deliberat ipso."
            },
            {
                "verse": "Moxque ducem peregrinus adit, narrat quoque summum"
            },
            {
                "verse": "Se vidisse patrem verum et se noscere papam."
            },
            {
                "verse": "Tunc Venete dux urbis erat Sebas-que-tianus"
            },
            {
                "verse": "Inclitus, egregia genitus de prole Ziani."
            },
            {
                "verse": "Hic per multa sciens papam residere vetusto"
            },
            {
                "verse": "Argumenta loco, mox consiliare vocavit"
            },
            {
                "verse": "Concilium tractantque geri quid convenit et quid"
            },
            {
                "verse": "Expediat. cetus fuit hec sententia docti:"
            },
            {
                "verse": "\"Omnia que sancto expediunt insignia patri"
            },
            {
                "verse": "Ocius efficiunt clamidem mitramque pedumque"
            },
            {
                "verse": "Ornamenta, quibus pater insignitur in alta"
            },
            {
                "verse": "Sede Petri\". et posthac venit patriarcha Gradensis,"
            },
            {
                "verse": "Cui Castellanus sociatur episcopus, omnis"
            },
            {
                "verse": "Clerus item, veniunt meliores urbis et inde"
            },
            {
                "verse": "Procedunt, iubilant, crucis et vexilla levantes"
            },
            {
                "verse": "Pontifici properant duce se prebente secundum."
            },
            {
                "verse": "Ergo ubi pontificem pervenit ad usque verendum"
            },
            {
                "verse": "Duxque comesque vie clerus Veneteque senatus"
            },
            {
                "verse": "Urbis et ulterius gentis pars multa minoris"
            },
            {
                "verse": "Ostensusque pater fuit et bene cognitus, ante"
            },
            {
                "verse": "Sese dux, genibus flexis, prostravit et almi"
            },
            {
                "verse": "Dat de more patris pedibus dux oscula dicens:"
            },
            {
                "verse": "\"Salve, papa sacer, pater et sanctissime, salve;"
            },
            {
                "verse": "Pone metus; non tu fragili concluderis urbe"
            },
            {
                "verse": "Sed Venetis tutisque locis; depone pusillos,"
            },
            {
                "verse": "Indue papales habitus animosque resume;"
            },
            {
                "verse": "Ecce tuus clerus, en gens devota parentis"
            },
            {
                "verse": "Ecclesie, iam nunc tibi non dubitare necesse est;"
            },
            {
                "verse": "Non decet hoc humili te iam residere locello:"
            },
            {
                "verse": "Papa, decus mundi Christique vicarie, nostris,"
            },
            {
                "verse": "Immo tuis, potius succede penatibus, hospes"
            },
            {
                "verse": "Non eris, at propriis veluti potiere theatris\"."
            },
            {
                "verse": "Papa notans se iam cognosci et verba ducalis"
            },
            {
                "verse": "Maiestatis, ait: \"fili carissime, surge"
            },
            {
                "verse": "Et bene te venisse libet; vos, turba fidelis,"
            },
            {
                "verse": "Dextra Dei patris benedicat servet agatque\"."
            },
            {
                "verse": "Nec mora; iam rudibus proiectis vestibus illas"
            },
            {
                "verse": "Induitur quas dextra ducis sibi prebuit, exin"
            },
            {
                "verse": "Progreditur textis in pontificalibus. omnes"
            },
            {
                "verse": "Ordine procedunt: primates classe, minores"
            },
            {
                "verse": "Terrestri venere gradu, Marcique verendam"
            },
            {
                "verse": "Ecclesiam repetunt iubilantes cantibus almis."
            },
            {
                "verse": "Ast ubi vestibulum templi subiere verendi"
            },
            {
                "verse": "Papaque duxque potens, sumpsit sibi tortile lumen"
            },
            {
                "verse": "Providus antistes quod candida cera liquavit"
            },
            {
                "verse": "Idque duci tribuit tunc dicens: \"optime fili,"
            },
            {
                "verse": "Accipe et hac tali quotiens processio fiet"
            },
            {
                "verse": "Utere materia. cere candore notamus"
            },
            {
                "verse": "Candorem fideique tue fideique tuorum,"
            },
            {
                "verse": "Quam geris Ecclesie signumque perennis honoris\"."
            },
            {
                "verse": "Hinc est quod ducibus, quotiens proceditur, albus"
            },
            {
                "verse": "Cereus ob memorem prefertur in agmine causam."
            },
            {
                "verse": "Inde pater scandens super alta palatia sanctus"
            },
            {
                "verse": "Qua sunt marmoreo Marci contermina templo,"
            },
            {
                "verse": "Exsultat Veneta cum nobilitate recumbens."
            },
            {
                "verse": "Quis numerare queat memorande gaudia lucis"
            },
            {
                "verse": "Qua pater assumptus Venetis magnatibus et qua"
            },
            {
                "verse": "Se videt egressum Frederici ex ungue rubentis?"
            },
            {
                "verse": "Alterne cumulos michi vix conscribere fas est"
            },
            {
                "verse": "Letitie, dignis causis letantur utrinque."
            },
            {
                "verse": "Interea celsi pater una parte palaci"
            },
            {
                "verse": "Sistitur et pro se comites dignosque clientes,"
            },
            {
                "verse": "Accipit ut propria Laterani sede maneret."
            },
            {
                "verse": "Cogitat interea Venetorum industria patrum"
            },
            {
                "verse": "Imperio sedare patrem tunc dulcia scribens"
            },
            {
                "verse": "Grammata. legatos dux pacis honore petende"
            },
            {
                "verse": "Solemnes iussit Fredericum accedere primum."
            },
            {
                "verse": "Hec ut Alexander prudens pia grammata vidit,"
            },
            {
                "verse": "Prebuit assensum Venetorum nutibus et mox"
            },
            {
                "verse": "Iussit ut ex plumbo fundatur bulla superque."
            },
            {
                "verse": "Effigiem geminam sancti Marcique ducisque"
            },
            {
                "verse": "Luna superficies habeat, ducis altera nomen"
            },
            {
                "verse": "Atque genus referat, sic et sua grammata signet"
            },
            {
                "verse": "Canabis incusso corde dux verbere plumbo"
            },
            {
                "verse": "Pendenti, semper papalis imagine bulle."
            },
            {
                "verse": "Ecce characteribus signatur epistola plumbi"
            },
            {
                "verse": "Missa Frederico, quam summi gratia patris"
            },
            {
                "verse": "Sic signare duci concessit et omne per evum"
            },
            {
                "verse": "Signandas sic esse notas clementia iussit;"
            },
            {
                "verse": "Hoc auctore duces bulle potiuntur honore"
            },
            {
                "verse": "Plumbifere signantque datis epigrammata formis."
            },
            {
                "verse": "Moxque ducis Veneti legatio clara, volanti"
            },
            {
                "verse": "Navigio, Adriacum mare navigat. ille secutus"
            },
            {
                "verse": "Patris Alexandri rubeus vestigia princeps"
            },
            {
                "verse": "Apulie planis iam nunc residebat in arvis."
            },
            {
                "verse": "Ut legatorum ducis attigit ancora portus,"
            },
            {
                "verse": "Imperialis ubi residebat curia, rumor"
            },
            {
                "verse": "Ille Frederici subito pervenit ad aures;"
            },
            {
                "verse": "Letatur letosque ciet, quos ordine cunctos"
            },
            {
                "verse": "Sumpsit honorifico gratosque vocavit amicos."
            },
            {
                "verse": "Hi genibus flexis, Romano principe coram,"
            },
            {
                "verse": "Exposuere ducis iocunde verba salutis"
            },
            {
                "verse": "Parte sui, post hac sibi scripta ducalia tradunt."
            },
            {
                "verse": "Ipse salutifere gratanter verba loquele"
            },
            {
                "verse": "Acceptat scriptumque legit. dum denique ventum est"
            },
            {
                "verse": "Ad loca que pacis tentabant federa, torvo"
            },
            {
                "verse": "Illa legit vultu, cordis quoque signa dolentis"
            },
            {
                "verse": "Exprimit et Venetis manifesta voce profatur:"
            },
            {
                "verse": "\"Ite, duci vestro nostrum reddatis amorem"
            },
            {
                "verse": "Ac pro parte salus nostra sibi reddita detur"
            },
            {
                "verse": "Et licet hec nostre referat sibi pagina carte"
            },
            {
                "verse": "Latius et nostram mentem per scripta videbit,"
            },
            {
                "verse": "Ore tamen nichilominus hec referatis amico"
            },
            {
                "verse": "Verba duci vestro: nostrum non amplius hostem"
            },
            {
                "verse": "Substineat, mittat, fidis custodibus, illum"
            },
            {
                "verse": "Perque modum talem nostros augebit amores"
            },
            {
                "verse": "Inque suis fiet sibi gratia nostra gerendis"
            },
            {
                "verse": "Pronior Imperiique sibi trahet usque cacumen."
            },
            {
                "verse": "At si forte neget fugitivum tradere papam,"
            },
            {
                "verse": "Expulsum toto velit hunc defendere mundo"
            },
            {
                "verse": "Illius et sic se fugitivi cladibus hostis"
            },
            {
                "verse": "Misceat et nostros tentet relevare rebelles,"
            },
            {
                "verse": "Credat amicitie dissolvi federa nostre"
            },
            {
                "verse": "Norit et Imperio se contradicere sancto"
            },
            {
                "verse": "Isque rebellis erit pariter. paret arma virosque"
            },
            {
                "verse": "Securum se dux faciens quod in equora classes"
            },
            {
                "verse": "Iniciam, cum tempus erit, tantisque galeis"
            },
            {
                "verse": "Propulsabo fretum, Venetos quod remige portus"
            },
            {
                "verse": "Ingrediar, Marci sancti figamque plateis"
            },
            {
                "verse": "Victrices aquilas non ante in secula fixas;"
            },
            {
                "verse": "Procedam validaque manu papamque ducemque."
            },
            {
                "verse": "Captivabo meis arctans utrumque catenis."
            },
            {
                "verse": "Nec sibi profuerit mediis sua tecta procellis"
            },
            {
                "verse": "Imposuisse: freto veniam, si terra negatur."
            },
            {
                "verse": "Forsitan Imperio poterunt obsistere? regem"
            },
            {
                "verse": "Francorum nostras vires timuisse coegi"
            },
            {
                "verse": "Qui retinere meum formidans repulit hostem\"."
            },
            {
                "verse": "Dixerat. at tristes legati mentis amare"
            },
            {
                "verse": "Celantes habitum simulabant gaudia vultu"
            },
            {
                "verse": "Spondebantque duci quecumque referre iubebat"
            },
            {
                "verse": "Inque quibus verbis suffecit promere lingua."
            },
            {
                "verse": "Imperio fecere vale ratibusque paratis"
            },
            {
                "verse": "Vix maris aspiciunt fluctus flatusque Magistri,"
            },
            {
                "verse": "Ascendere ratem legati velaque remis"
            },
            {
                "verse": "Adiciunt celeresque vias fecere per equor."
            },
            {
                "verse": "Nona dies pelagus vexit moderantibus Austris"
            },
            {
                "verse": "Orta ratem qua sunt Nicolai templa beati"
            },
            {
                "verse": "Litore frugifero fessis gratissima nautis."
            },
            {
                "verse": "Nec mora, proveniunt qua prepetis ora leonis"
            },
            {
                "verse": "Irrequieta vident fluitare per equora puppes,"
            },
            {
                "verse": "Cernitur unde procul celsa leo luce columna"
            },
            {
                "verse": "Percusso radians radiis solaribus auro."
            },
            {
                "verse": "Obvia prodierat plebs nobiliumque carinis"
            },
            {
                "verse": "Turba revertentum rumores discere vectos."
            },
            {
                "verse": "Tunc reduces missi populo super alta feruntur"
            },
            {
                "verse": "Atria, papali thalamo Venetoque potiti"
            },
            {
                "verse": "Culmine pontificis tribuerunt oscula plante,"
            },
            {
                "verse": "Inde Frederici fulgentia grammata bulla"
            },
            {
                "verse": "Legati prompsere probi summamque dederunt"
            },
            {
                "verse": "Pontifici Venetoque duci, spectanda priusque"
            },
            {
                "verse": "Narravere duci Frederici iussa minacis,"
            },
            {
                "verse": "Verborum tandem seriem logotheta ducatus"
            },
            {
                "verse": "Sumpsit et exposuit quid epistula, parte priori,"
            },
            {
                "verse": "Narret, amicitie veteres ut firmet amores,"
            },
            {
                "verse": "Utve petat medio vinciri compede summum"
            },
            {
                "verse": "Pontificem trudique patrem sub carcere mandet"
            },
            {
                "verse": "Ac in fine minas si non ea gesserit addat"
            },
            {
                "verse": "Carta duci gravibus concludens grammata verbis."
            },
            {
                "verse": "His pater auditis expavit, nullius unquam"
            },
            {
                "verse": "Sunt audita rei sibi verba molestius ex quo"
            },
            {
                "verse": "Ecclesie suscepit onus vitale gerende"
            },
            {
                "verse": "Inmensosque metus vultus pallore notavit."
            },
            {
                "verse": "Ut provisa ducis sensit discretio tanto"
            },
            {
                "verse": "Corda patris trepidare metu frontisque tenore"
            },
            {
                "verse": "Signa notat magne formidinis, ingemit et sic"
            },
            {
                "verse": "Orsus ait flexo, velut est mos, poplite patri:"
            },
            {
                "verse": "\"Sancte pater, depone metum vanosque minarum"
            },
            {
                "verse": "Imperii strepitus ne cures, fidito nobis,"
            },
            {
                "verse": "Nam nec nostra fides blando sermone movetur"
            },
            {
                "verse": "Nec duro quatitur, stabili sed singula nutu"
            },
            {
                "verse": "Disponens, iusta preponderat omnia lance."
            },
            {
                "verse": "Tu deus in terris Christique vicarius, in te"
            },
            {
                "verse": "Firma basis fidei, totus tibi credere mundus"
            },
            {
                "verse": "Debet et Ecclesie collum submittere matri."
            },
            {
                "verse": "Nos igitur quos vera fides regit et quibus est mens"
            },
            {
                "verse": "Hanc augere, sacre sedis defendere causas"
            },
            {
                "verse": "Tam volumus quam posse datur. iubet arma parari"
            },
            {
                "verse": "Si te non dabimus manicis et compede nexum:"
            },
            {
                "verse": "Arma parata quidem pugne sunt semper apud nos"
            },
            {
                "verse": "Navigiumque recens et pugnax turba virorum."
            },
            {
                "verse": "Sique ruber nobis Fredericus bella movebit,"
            },
            {
                "verse": "Non nos inveniet clausos sed in equore lato."
            },
            {
                "verse": "Obvius ibo sibi, Venetis comitantibus armis\"."
            },
            {
                "verse": "Sanctus ad ista pater, posito rancore pavoris,"
            },
            {
                "verse": "Reddidit innumeras spondenti talia grates"
            },
            {
                "verse": "Seque repensurum Domini de munere munus"
            },
            {
                "verse": "Spondet et augmentis Venetorum intendere semper."
            },
            {
                "verse": "Sensit ut Ecclesie devotio quanta ducalis"
            },
            {
                "verse": "Quanta sit et pape, Fredericus protinus arma"
            },
            {
                "verse": "Evocat ac septem decies et quinque galeas"
            },
            {
                "verse": "Precipit armari Germanis Apula miscens"
            },
            {
                "verse": "Agmina, diverse ritu distantia lingue."
            },
            {
                "verse": "Et iam tempus erat quo Phrisis vector et Helles"
            },
            {
                "verse": "Sole recalfieri sperabat et equore Triton"
            },
            {
                "verse": "Placatis currebat equis ventosque minaces"
            },
            {
                "verse": "Clauserat et placidis permiserat equora ventis,"
            },
            {
                "verse": "Eolus et Zephirus florentia rura tepebant,"
            },
            {
                "verse": "Quando mari classes princeps Romanus in alto"
            },
            {
                "verse": "Exposuit fartas variis idiomate turmis"
            },
            {
                "verse": "Prefecitque suum natum Fredericus Othonem"
            },
            {
                "verse": "Classibus et gentem numerosam ducere iussit."
            },
            {
                "verse": "Nec minus et Venete gentis dux inclitus armis"
            },
            {
                "verse": "Intendit, sed non numero concurrere tanto"
            },
            {
                "verse": "Ipse galearum voluit: triginta paratas"
            },
            {
                "verse": "Flore iuventutis Venete iubet esse galeas."
            },
            {
                "verse": "Non illis pretio ductus, non barbarus ullus"
            },
            {
                "verse": "Intrat, sed Veneta quivis oriundus ab urbe."
            },
            {
                "verse": "Non opus his fuerat mandato: sponte subibat"
            },
            {
                "verse": "Quilibet in belli pronus discrimina iusti."
            },
            {
                "verse": "Papa quoque in cunctis conspectus cuique profecto"
            },
            {
                "verse": "Indulsit venias pene culpeque reatus."
            },
            {
                "verse": "At caput et princeps Venete fuit ipse caterve"
            },
            {
                "verse": "Strenuus et bellis patrie dux gloria terre."
            },
            {
                "verse": "Non magis ad sponsi properant convivia leti"
            },
            {
                "verse": "Cognati iuvenes cognatorumque puelle"
            },
            {
                "verse": "Quam Veneti properant ad iuste prelia cause."
            },
            {
                "verse": "Interea fera mens Frederici nescia longas"
            },
            {
                "verse": "Ferre moras belli portu consistere classes"
            },
            {
                "verse": "Iussit et interno concentu quemque tubarum"
            },
            {
                "verse": "Presto fore et celeri motu celerique quietum"
            },
            {
                "verse": "Remigio pulsare fretum. tamen ante maniplos"
            },
            {
                "verse": "Alloquitur iustamque suam facit undique causam"
            },
            {
                "verse": "Pontificis reprobans crudelia facta, profanos"
            },
            {
                "verse": "Excessus, contra quos maiestatis honores"
            },
            {
                "verse": "Gesserat Imperii, libram rationis omittens."
            },
            {
                "verse": "Ad genitum post hac sermonem vertit et inquit:"
            },
            {
                "verse": "\"Et tu, nate, graves offensas excipe nostras,"
            },
            {
                "verse": "Immo tuas, gladioque scelus dissolve pudendum:"
            },
            {
                "verse": "De Venetis vindicta quidem facienda, rebelles"
            },
            {
                "verse": "Qui refovent nostros et se fecere nocentes."
            },
            {
                "verse": "Ite igitur, vos qui mecum vicistis, et istos"
            },
            {
                "verse": "Vincite. de Venetis facilis victoria restat\"."
            },
            {
                "verse": "Dixerat, et patris dictis respondit ephebus:"
            },
            {
                "verse": "\"Facta, puta, genitor, fieri que precipis, in me"
            },
            {
                "verse": "Commissum est. quicquid tibi displicet, iste parabit"
            },
            {
                "verse": "Vindictam gladius\". capulo manus heserat ensis."
            },
            {
                "verse": "Tunc avide pugne gentes avideque rapine"
            },
            {
                "verse": "Vociferant dextrasque levant ad bella paratas."
            },
            {
                "verse": "Collaudat natumque pater collaudat et ipsos"
            },
            {
                "verse": "Quos ad bella videt promptos et pergere mandat."
            },
            {
                "verse": "Protinus ingressi solvunt a litore puppes;"
            },
            {
                "verse": "Imperiale preit vexillum, classica terrent"
            },
            {
                "verse": "Equora, letantum clamoribus intonat ether."
            },
            {
                "verse": "Fama volans moti Venetos advenit Othonis"
            },
            {
                "verse": "De magnis maiora loquens. nec territus est dux,"
            },
            {
                "verse": "Nec Veneti proceres, immo fervore calentes"
            },
            {
                "verse": "Ecclesie sanctique patris memoresque priorum"
            },
            {
                "verse": "Virtutis celeri sumpserunt arma paratu"
            },
            {
                "verse": "Convenitque suo properantibus undique turbis"
            },
            {
                "verse": "Massa duci, Marci qua sunt pulcherrima sancti"
            },
            {
                "verse": "Nunc fora. fulgebant auratis eminus armis"
            },
            {
                "verse": "Atria, que gemino surgunt circumsita campo,"
            },
            {
                "verse": "Papaque duxque sacri stantes in limine templi"
            },
            {
                "verse": "In populo manuum fecere silentia signo."
            },
            {
                "verse": "Tunc pater armatas auro fulgente cohortes"
            },
            {
                "verse": "Alloquitur: \"nati\" que refert, \"o semper amandi"
            },
            {
                "verse": "Libertate animi, toto qui ex orbe fugatum"
            },
            {
                "verse": "Me suscepistis, me restituistis honori,"
            },
            {
                "verse": "Ecclesie matris nunc bella subire paratis"
            },
            {
                "verse": "Proque sacra pugnare fide pugnare potenter,"
            },
            {
                "verse": "Vadite securi: Dominus vos diriget inque"
            },
            {
                "verse": "Barbaricas gentes dabitur victoria vobis."
            },
            {
                "verse": "Ipse Deus pro se iam nunc pugnabit, ut olim"
            },
            {
                "verse": "Unus mille viros, duo milia dena fugabant,"
            },
            {
                "verse": "Nec poterant fidis infidi obsistere bello"
            },
            {
                "verse": "Sed numerosa brevi cedebant agmina turbe."
            },
            {
                "verse": "Ille Deus nunc est, eadem nunc causa, sed idem"
            },
            {
                "verse": "Cur non finis erit? dubio sine finis et idem."
            },
            {
                "verse": "Adde quod ignari belli navalis habentur"
            },
            {
                "verse": "Theutonici minimoque freti terrore pavescunt."
            },
            {
                "verse": "Apula sed merces gens plus quam prelia tractant"
            },
            {
                "verse": "Cultibus intenti telluris et equore segnes."
            },
            {
                "verse": "Nec se prorsus amant Germanus et Apulus. alter"
            },
            {
                "verse": "Alterius nescit linguam, vos unio iungit"
            },
            {
                "verse": "Et fraternus amor. sunt equora cognita vobis"
            },
            {
                "verse": "Formidata parum, navalia bella per usum"
            },
            {
                "verse": "Scitis in externis victores undique regnis."
            },
            {
                "verse": "Vix opus est verbo vobis nutuque videtis"
            },
            {
                "verse": "Alterius mentem: bona vos, illos mala tangunt\"."
            },
            {
                "verse": "Egregioque duci post se convertit et ensem"
            },
            {
                "verse": "Ipse manu sacra nudum retinebat acutum."
            },
            {
                "verse": "Dixit: \"et hunc, fili, Venete dux inclite gentis,"
            },
            {
                "verse": "Accipe, iustitie tibi ius damus, ecce, gerende:"
            },
            {
                "verse": "Hoc dissolve nefas scelerataque facta recidas,"
            },
            {
                "verse": "Hoc sontem ferias, insontis iura tuere\"."
            },
            {
                "verse": "Dux, caput inclinans patri, suscepit et ensem,"
            },
            {
                "verse": "Ornavit, tenuit carum ducibusque futuris"
            },
            {
                "verse": "Servavit, per totque duces pervenit ad istum"
            },
            {
                "verse": "Dandulea de stirpe ducem qui sceptra potenter"
            },
            {
                "verse": "Dirigit et iusti cultor et amator honesti."
            },
            {
                "verse": "Vive, precor, Francisce, diu patriamque quietam"
            },
            {
                "verse": "Tranquillamque regas, sub te duce floreat urbs hec"
            },
            {
                "verse": "Et duret felix cuncto velut utilis orbi."
            },
            {
                "verse": "Hec ait. inde duci primo populoque secundo"
            },
            {
                "verse": "Signa crucis sancte benedicens undique fecit."
            },
            {
                "verse": "Mox clanxere tube quas nondum argentea fudit"
            },
            {
                "verse": "Materies, lituique sono strepuere loquaci"
            },
            {
                "verse": "Plurima cum rauco stridebat tibia cornu,"
            },
            {
                "verse": "Nachare resonant sinuosaque cymbala clamant,"
            },
            {
                "verse": "Terribilis motus simulat symphonia belli,"
            },
            {
                "verse": "Omnia tam variis tinnitibus ethere mixtis"
            },
            {
                "verse": "Instrumenta Iovis tonitrus simulare videntur."
            },
            {
                "verse": "Processere, mari sociat populumque ducemque"
            },
            {
                "verse": "Papa potens verboque omnes benedicit et illis"
            },
            {
                "verse": "Omne scelus citra baptismum papa remittit."
            },
            {
                "verse": "Conscendere rates. Marci vexilla beati"
            },
            {
                "verse": "Precedunt tantumque caput sua membra secuntur."
            },
            {
                "verse": "Classis ut Hadriacas Veneti ducis exit in undas,"
            },
            {
                "verse": "Qua mare per pharos, angusta fauce, profundum"
            },
            {
                "verse": "Intrat et in latas distenditur inde lacunas,"
            },
            {
                "verse": "Puppis ab Histriacis veniebat nuntia terris"
            },
            {
                "verse": "Que festina duci properantes nuntiat hostes:"
            },
            {
                "verse": "Iamque Polam transisse refert, transisse Rubignum"
            },
            {
                "verse": "Atque, gradu celeri, scopulos superasse Parenti"
            },
            {
                "verse": "Et iam Salboie penetrasse per invia linguam"
            },
            {
                "verse": "Equora nec Caprolis longe distare vadosis."
            },
            {
                "verse": "Hec ubi dux sensit primates protinus omnes"
            },
            {
                "verse": "Convocat armate classis quibus omnia narrat"
            },
            {
                "verse": "Missa sibi et subito quid agi consultat oportet."
            },
            {
                "verse": "Consilium dant quisque suum iuvenesque senesque"
            },
            {
                "verse": "E quibus in summa sic esse necesse redactum est:"
            },
            {
                "verse": "\"Arma viri capiant, navalibus omnia bellis"
            },
            {
                "verse": "Opportuna parent, Cererem Bacchumque parumper"
            },
            {
                "verse": "Assumant, nec bella gerant nisi sole cadente,"
            },
            {
                "verse": "Ut tergo Venetos, oculis sol verberet hostes."
            },
            {
                "verse": "Queque iaci debent ut spicula saxa sagitte"
            },
            {
                "verse": "Et tormenta suos ad iactus prompta parentur."
            },
            {
                "verse": "Nec desint latis qui scindant vela sagittis"
            },
            {
                "verse": "Quique focum iaciant medicatum sulphure vivo."
            },
            {
                "verse": "Et vive pariter iacentes vascula calcis."
            },
            {
                "verse": "Sint etiam liquidi qui librent vasa saponis"
            },
            {
                "verse": "Quique graves curva precidant falce rudentes"
            },
            {
                "verse": "Ut super hostiles discurrant vela catervas."
            },
            {
                "verse": "Si locus insidiis esset, ponatur ab undis"
            },
            {
                "verse": "Nostraque classis eat, nec se tellure coarctet"
            },
            {
                "verse": "Sitque aries malo ferrata cuspide vinctus"
            },
            {
                "verse": "Incutiatque rates hostiles. hique parentur"
            },
            {
                "verse": "Qui terebrare sciunt puppes et stare sub undis."
            },
            {
                "verse": "Optimus at modus est, per quem superabitur hostis,"
            },
            {
                "verse": "Ut cum noster erit vicinus, protinus hostem"
            },
            {
                "verse": "Aggrediamur, in hunc violento Marte ruamus:"
            },
            {
                "verse": "Classica tunc reboent trepidas terrentia mentes,"
            },
            {
                "verse": "Ingenti strepitu cuncti tendamus in illam,"
            },
            {
                "verse": "Que gerit Imperii signum prenobile, puppem."
            },
            {
                "verse": "Hanc impugnemus, hanc dirumpamus, ut ipsas"
            },
            {
                "verse": "Sternentes aquilas Romanaque signa ruentes"
            },
            {
                "verse": "Precipitemus eos. 'ego primus', dux ait, 'ibo"
            },
            {
                "verse": "Experiarque michi commissum celitus ensem."
            },
            {
                "verse": "Has ubi straverimus, labor exiguissimus inde"
            },
            {
                "verse": "Restabit per se; tunc conculcabitur hostis."
            },
            {
                "verse": "Tunc leviter reliquas sternemus si qua resistet"
            },
            {
                "verse": "Puppis et hanc forti superemus milite pugnam'\"."
            },
            {
                "verse": "Consensere omnes et cetu quisque soluto"
            },
            {
                "verse": "Ad proprias redeunt puppes et corda suorum"
            },
            {
                "verse": "Ad provisa parant, firmant animosque feroces"
            },
            {
                "verse": "Ad virtutis opus et gliscere bella coaptant."
            },
            {
                "verse": "Namque, levi Zephyro Venetas pellente carinas,"
            },
            {
                "verse": "Et sese reficit et bellica preparat arma"
            },
            {
                "verse": "Quilibet ad subiti gradiens discrimina belli."
            },
            {
                "verse": "Parte sed adversa venientes equora remis"
            },
            {
                "verse": "Exsuperant nec bella sibi tam proxima credunt."
            },
            {
                "verse": "Iamque diem medium Phebus transcurrerat, hostes"
            },
            {
                "verse": "Ut videre procul Veneti visique fuerunt."
            },
            {
                "verse": "Tunc Otho, magnanimus iuvenis redolensque paterna"
            },
            {
                "verse": "Strenuitate, sue maiores undique classis"
            },
            {
                "verse": "Convocat heroas, quos est affatus et inquit:"
            },
            {
                "verse": "\"Cernite, nobilitas, quam sit temeraria virtus"
            },
            {
                "verse": "Ista ducis Veneti, modica qui classe suorum"
            },
            {
                "verse": "Obvius ad pugnam, qui simus nescius, exit."
            },
            {
                "verse": "Forsitan ad Grecos iam se pugnare putabit,"
            },
            {
                "verse": "Quos solet innumeros minima prosternere gente."
            },
            {
                "verse": "Ignorat vires nostras, qui cedere duris"
            },
            {
                "verse": "Nescimus, reliquas gentes qui more leonum"
            },
            {
                "verse": "Vincimus et non est nobis durabilis hostis."
            },
            {
                "verse": "Non opus est verbis, sed facto. quisque paretur,"
            },
            {
                "verse": "Exigit ut bello navali pugna parari."
            },
            {
                "verse": "\"Possumus hos nostris includere nempe galeis"
            },
            {
                "verse": "Et superare brevi momento. cernite paucos."
            },
            {
                "verse": "Ite, viri fortes; gladiis exsolvite pugnam,"
            },
            {
                "verse": "Exigite ut noster genitor vos laudet et illum"
            },
            {
                "verse": "Letificet vestra victoria reddita pugna\"."
            },
            {
                "verse": "Collaudant iuvenem cuncti redeuntque parantque"
            },
            {
                "verse": "Bella viri et celeri deducunt remige classes."
            },
            {
                "verse": "Ergo ubi vicinas iam se videre galee"
            },
            {
                "verse": "Et poterant iaculis iam se contingere missis,"
            },
            {
                "verse": "Classica que tonitrus superant, hinc inde per omnes"
            },
            {
                "verse": "Insonuere rates. mox primam spicula pugnam"
            },
            {
                "verse": "Committunt mittitque truces ballista sagittas"
            },
            {
                "verse": "More nivis dense, sed puppis prora ducalis"
            },
            {
                "verse": "Ocius it rostroque ratem concussit Othonis"
            },
            {
                "verse": "Sic alie properant et conclusere galeam"
            },
            {
                "verse": "Moxque catenatur ferrisque tenetur aduncis"
            },
            {
                "verse": "Undique, qua summi steterant insignia pili,"
            },
            {
                "verse": "Celsa ratis, quam clarus Otho comitesque regebant."
            },
            {
                "verse": "Tunc Veneti calcem iaciunt et spicula mixtim,"
            },
            {
                "verse": "Hostibus obfuscant oculos et vulnera figunt."
            },
            {
                "verse": "At se Germani, quamtumvis capta valebat,"
            },
            {
                "verse": "Defendunt iaculis. tandem dux primus Othonis"
            },
            {
                "verse": "Insiliens puppi donato fulminat ense"
            },
            {
                "verse": "Hos hac hos illac sternens, nec substinet ictus"
            },
            {
                "verse": "Bractea thoracis, nec texta subucula ferro."
            },
            {
                "verse": "Nobilitas Venetum, quorum sine nomine prolis"
            },
            {
                "verse": "Nullus erat, puppi simul insiliere ligate"
            },
            {
                "verse": "Non veriti longis Germanos comminus armis."
            },
            {
                "verse": "Hos equidem subeunt cedunt superantque necantque"
            },
            {
                "verse": "Inque brevi morula puppis tutore relicta est."
            },
            {
                "verse": "Solus Otho victe restabat parte galee"
            },
            {
                "verse": "Defendens vitam gladio, quem regius ortum"
            },
            {
                "verse": "Esse docebat honos regali sanguine. tunc dux"
            },
            {
                "verse": "Ut pius ad iuvenem sic, blanda voce, profatur:"
            },
            {
                "verse": "\"O invenis, miserere tui, miserere parentis,"
            },
            {
                "verse": "Te quoque conserva vite mortemque releges,"
            },
            {
                "verse": "Arma procul iacito, nobis te redde: manebi"
            },
            {
                "verse": "Nos pene illesus. socios in cede iacentes"
            },
            {
                "verse": "Aspice teque velis diuturne reddere vite\"."
            },
            {
                "verse": "Audit ut Otho virum, gemmis auroque notavit"
            },
            {
                "verse": "Esse ducem, gladium posuit, se reddit et, armi"
            },
            {
                "verse": "Exutus, caute servandus traditur hostis."
            },
            {
                "verse": "Mox, aquilis stratis et victa puppe, recedunt"
            },
            {
                "verse": "Perque alios hostes gradiuntur fulminis instar,"
            },
            {
                "verse": "Quaque sacri Marci veniebant signa repente"
            },
            {
                "verse": "Hostes aspectu solo vincuntur, ut ipse"
            },
            {
                "verse": "Pugnaret: certe pugnabat numine Marcus."
            },
            {
                "verse": "Hosque sui capitis privatos robore tantum"
            },
            {
                "verse": "Terruit ipse dolor ne pugne tela moverent"
            },
            {
                "verse": "Nec fugerent. labor unus erat concidere victos"
            },
            {
                "verse": "Alterius partis. prebebat robora princeps"
            },
            {
                "verse": "Ipse suis tingens hostili sanguine ferrum"
            },
            {
                "verse": "Quosque ferit sternens. ut stans halietus in alto"
            },
            {
                "verse": "Aere suppositas descendens percutit unam"
            },
            {
                "verse": "Et reliquas perterret aves, sic inclitus ille"
            },
            {
                "verse": "Dux Venetum peragrans inimicas undique puppes"
            },
            {
                "verse": "Omnes terret, at hanc quam contigit ipse carinam"
            },
            {
                "verse": "Disicit et validis exterminat ictibus illam."
            },
            {
                "verse": "More sui Venetum ducis omnis turba per hostes"
            },
            {
                "verse": "Irruit et tinctis cedit mucronibus illos."
            },
            {
                "verse": "Quid moror? Imperii paucis exercitus horis"
            },
            {
                "verse": "Obruitur pauceque fugam tenuere galee."
            },
            {
                "verse": "At pia cura ducis Veneti legit undique cesos"
            },
            {
                "verse": "Immissosque neci tumulandos misit arenis"
            },
            {
                "verse": "Captivosque leves iussit deducere classes"
            },
            {
                "verse": "Compedibus vinctos et nudis pene lacertis."
            },
            {
                "verse": "Preterit illa dies et clara nocte labori"
            },
            {
                "verse": "Non cedunt revocantque suas tunc signa galeas"
            },
            {
                "verse": "Hostilesque iubent paucis precedere remis."
            },
            {
                "verse": "Excubie vigilant, puppes captasque suasque"
            },
            {
                "verse": "Observant noctu. reliqui sumpsere quietem."
            },
            {
                "verse": "Alta ducis probitas, vinclis Othone solutis,"
            },
            {
                "verse": "Hunc miserata dedit propria residere galea"
            },
            {
                "verse": "Primates inter Venetos custode propinquo."
            },
            {
                "verse": "Et iam tempus erat Phebum quo mitis hirundo"
            },
            {
                "verse": "Nuntiat ad celeres cursus aptare quadrigas,"
            },
            {
                "verse": "Cum reditus castris portendit buccina signum."
            },
            {
                "verse": "Incessu remeant docto. quis credere possit"
            },
            {
                "verse": "Triginta bis tot captivas ducere puppes"
            },
            {
                "verse": "Imperii? reliquas consumpserat unda vel ignis"
            },
            {
                "verse": "Vel fuga servarat, summum quod pandit aperte"
            },
            {
                "verse": "Pro Venetis pugnasse Deum typicumque leonem."
            },
            {
                "verse": "Non ingrata fuit Venetorum muneris huius"
            },
            {
                "verse": "Immo pio gens ista Deo pro munere grates"
            },
            {
                "verse": "Innumeras tribuunt tanti quoque digna patroni"
            },
            {
                "verse": "Munera promittunt templo, que postmodo leti"
            },
            {
                "verse": "Solverunt, sua dona sue solvere marite."
            },
            {
                "verse": "Iamque propinquabant Nicolai litus ad amplum,"
            },
            {
                "verse": "Quando procul Veneti proprias remeare galeas"
            },
            {
                "verse": "Excelsis videre locis et nare per altum"
            },
            {
                "verse": "Aera vexillum Marci novere beati,"
            },
            {
                "verse": "Unde tamen tot tot contundant equora classes"
            },
            {
                "verse": "Mirantur, donec hostes didicere subactos."
            },
            {
                "verse": "Tunc omnis Venetus venientibus obvius ivit,"
            },
            {
                "verse": "Tam mulier quam vir, terra pelagoque galeis."
            },
            {
                "verse": "Una dies ierat, tamen hi velut annus abisset"
            },
            {
                "verse": "Viserunt sese gaudenti fronte propinqui."
            },
            {
                "verse": "Omnibus applaudunt, domino reverentia maior"
            },
            {
                "verse": "Adicitur quam si vel sanctior unus adesset."
            },
            {
                "verse": "Ergo ubi telluri iam descendere, verendus"
            },
            {
                "verse": "Obvius itque pater sacrasque recepit in ulnas"
            },
            {
                "verse": "Ipse ducem, referens: \"salsi bene veneris ipse"
            },
            {
                "verse": "Rite maris dominus\". cui traditur annulus auri"
            },
            {
                "verse": "Pontifice a summo, quo dux mare sponset habendum,"
            },
            {
                "verse": "Ut vir habet sponsam. tunc primum dux mare iacto"
            },
            {
                "verse": "Sponsavit tereti magnis in fluctibus auro"
            },
            {
                "verse": "Idque duces reliqui fecerunt omnibus annis."
            },
            {
                "verse": "Nam mare sic sponsant, Dominus qua scandit ad altos"
            },
            {
                "verse": "Luce polos. eadem lux est qua tradita grandis"
            },
            {
                "verse": "Ecclesie Marci fuit indulgentia summi"
            },
            {
                "verse": "Munere pontificis, nam si quem penitet et sit"
            },
            {
                "verse": "Confessus vere, Marci quoque limina sancti"
            },
            {
                "verse": "Visitet, hic pena culpaque resolvitur omni."
            },
            {
                "verse": "Ergo ubi sponsavit mare dux, exercitus omnis"
            },
            {
                "verse": "Ad proprias rediere domos. captiva locatur"
            },
            {
                "verse": "Carceribus variis gens ut custodia poscit."
            },
            {
                "verse": "Duxque patri sancto magni dans munus honoris"
            },
            {
                "verse": "Captivum, Frederice, tuum concessit Othonem."
            },
            {
                "verse": "Ille, velut decuit, conclavi clauditur apto,"
            },
            {
                "verse": "Non sine custodum tamen aut consorte clientum."
            },
            {
                "verse": "His ita compositis sunt gaudia magna per urbem,"
            },
            {
                "verse": "Undique divini iuvat hos victoria doni."
            },
            {
                "verse": "Rumor ut adversus Frederici contudit aures"
            },
            {
                "verse": "Bellorum, sua gens captiva occisaque fertur"
            },
            {
                "verse": "Et captivus Otho, proprii pars Optima cordis,"
            },
            {
                "verse": "Non lacrimis oculos, non pugnis pectora vexat,"
            },
            {
                "verse": "Ast animo forti simulavit gaudia vultu"
            },
            {
                "verse": "Hortatusque suos fieri solatia mandat"
            },
            {
                "verse": "Et cordis leta celari fronte dolorem,"
            },
            {
                "verse": "Multa minans hostique necem Venetisque ruinam."
            }
        ]
    ]
}