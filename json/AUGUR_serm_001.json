{
    "author": "Giovanni Aurelio Augurelli",
    "title": "sermonum libri",
    "url": "http://www.poetiditalia.it/texts/AUGUR|serm|001",
    "text": [
        [],
        [
            {
                "verse": "sermonum liber primusad Iacobum Chabrielum patritium Venetum"
            }
        ],
        [
            {
                "verse": "Haec, quibus interdum dulcis affabar amicos,"
            },
            {
                "verse": "Carmina, sermonis sensus imitantia puri,"
            },
            {
                "verse": "Cui potius, postquam corpus coiere sub unum,"
            },
            {
                "verse": "Quam, Chabriele, tibi memori pro munere donem?"
            },
            {
                "verse": "Qui persaepe soles nostros exquirere lusus,"
            },
            {
                "verse": "Tanquam aliquid levibus possis educere nugis"
            },
            {
                "verse": "Quod levet affectam valido medicamine mentem,"
            },
            {
                "verse": "Siquando acceptis vitiorum exuritur intus"
            },
            {
                "verse": "Ignibus auxiliumque procul virtutis aberrat."
            },
            {
                "verse": "Nec tamen ut monitis egeas hoc perficis, ut te"
            },
            {
                "verse": "Nobilium doctis vatum sermonibus ornes,"
            },
            {
                "verse": "Sed quoniam cordi tibi sunt quae moribus apta."
            },
            {
                "verse": "Cui virtus placet, huic virtuti incumbere promptum est;"
            },
            {
                "verse": "Cui vitium, vitio non abstinet et malus ultro"
            },
            {
                "verse": "Probrorum causas simul et fomenta requirit:"
            },
            {
                "verse": "Ut quod quis novit cupit exercere, nec ultra"
            },
            {
                "verse": "Consuetum tendit; contra quod non agit, odit."
            },
            {
                "verse": "Assidue legis ipse, et habes quoque semper in ore"
            },
            {
                "verse": "Quae gravis, et vatum quondam doctissimus inter"
            },
            {
                "verse": "Ridentis socios prudens agitare solebat,"
            },
            {
                "verse": "Ut circum latitans praecordia luderet utque"
            },
            {
                "verse": "Detegeret siquid vitii foret, idque referret"
            },
            {
                "verse": "In melius quodam civili more, nec illo,"
            },
            {
                "verse": "Quo plerique modo exagitant vitia ut maledictis"
            },
            {
                "verse": "Incessant nudis atque insectentur aperte."
            },
            {
                "verse": "Persius hunc morem, sed Aquinas crebrius, explet,"
            },
            {
                "verse": "Ut commissa palam referant et nomina prodant."
            },
            {
                "verse": "Ast ego cuncta levi risu condire laboro,"
            },
            {
                "verse": "Dulcibus ut lateant quae suffunduntur amara,"
            },
            {
                "verse": "Et subsit teneris velut horrens spina rosetis:"
            },
            {
                "verse": "Non tamen ut satyram meditemur condere, non ut"
            },
            {
                "verse": "Cuiusquam impuros studeamus carpere mores,"
            },
            {
                "verse": "Verum ut, dum curas hominum sic ludere tento,"
            },
            {
                "verse": "Me saltem, si non alios, componere discam,"
            },
            {
                "verse": "Et vitam imprimis insontem ducere curem,"
            },
            {
                "verse": "Sollicitudinibus vacuam, plenamque modestae"
            },
            {
                "verse": "Laetitiae, qua mentis onus quodcunque reponam."
            },
            {
                "verse": "Hinc est quod fidibus numeros aptavimus olim,"
            },
            {
                "verse": "Et dulci teneras cantu complevimus aures."
            },
            {
                "verse": "Nunc vero integros, perrarum carmen, iambos,"
            },
            {
                "verse": "Quos iam temporibus priscis vix unus et alter"
            },
            {
                "verse": "Ediderat paucos (verbo gravis invidia absit)"
            },
            {
                "verse": "Tentare haud vano conatu forsitan ausim."
            },
            {
                "verse": "Hosce Tryphon frater leget optimus atque probabit,"
            },
            {
                "verse": "Ut quondam lyricos non adspernatus habere"
            },
            {
                "verse": "Scrutarique meos voluit conferreque summis"
            },
            {
                "verse": "Vatibus his, quorum vestigia semper adorans"
            },
            {
                "verse": "Prosequor aspicioque procul, contentus ut infra"
            },
            {
                "verse": "Subsideam obtutuque haerens oblecter in uno."
            },
            {
                "verse": "Ille per Aonii spaciabitur ardua collis"
            },
            {
                "verse": "Culmina; tu mecum secreta in valle subibis"
            },
            {
                "verse": "Antra volens edera et musco vestita virenti."
            },
            {
                "verse": "Hic nemus et liquidi norunt sua numina fontes,"
            },
            {
                "verse": "Imaque nec puduit faciles invisere Musas."
            }
        ],
        [
            {
                "verse": "Saepe ego, Bertuti, compresso in pectore risu,"
            },
            {
                "verse": "Mortales miro volvi per inania curas;"
            },
            {
                "verse": "Interdum, nequis vitio mihi vertere possit"
            },
            {
                "verse": "Haud veritus siqua ingenio permittere curem,"
            },
            {
                "verse": "Illhuc immissis adeo delabor habenis,"
            },
            {
                "verse": "Vix ut surgentes valeam cohibere cachinnos."
            },
            {
                "verse": "Nam quotiens animo scrutor quo tendere nostrum est"
            },
            {
                "verse": "Peneque diversum video spectantia signum"
            },
            {
                "verse": "Omnia quae nobis aptantur spicula cornu,"
            },
            {
                "verse": "Apparet totiens manifeste qui stupor intus"
            },
            {
                "verse": "Humanas habeat mentis, quae tramite recto"
            },
            {
                "verse": "Propositum nequeuntque sequi nec cernere finem."
            },
            {
                "verse": "Principio insevit nobis natura perennes"
            },
            {
                "verse": "Igniculos, quibus accensi conquirere rerum"
            },
            {
                "verse": "Semina possemus nec non per lubrica firmos"
            },
            {
                "verse": "Ferre pedes verique invento insistere calle."
            },
            {
                "verse": "Hinc varie expulsis artes fulsere tenebris,"
            },
            {
                "verse": "Quae regerent certum per iter mortalia corda."
            },
            {
                "verse": "Nanque aliae, quantum possit promittere sola"
            },
            {
                "verse": "Cognitio, tanto contentae lumine praebent,"
            },
            {
                "verse": "Se nobis comites, seu per concreta perenni"
            },
            {
                "verse": "Materiae motuque obnoxia, sive per illud"
            },
            {
                "verse": "Quod mens ex iis seducit fingitque remotum,"
            },
            {
                "verse": "Seu per sensilibus vere semota tenendum"
            },
            {
                "verse": "Est iter, et pura coelestes mente petendum."
            },
            {
                "verse": "Ast aliae his etiam cognatae quid sumus ipsi"
            },
            {
                "verse": "Et quod opus nobis proprium et qui denique finis"
            },
            {
                "verse": "Expediunt ducuntque pios verosque per actus"
            },
            {
                "verse": "Humanum genus, ut semet virtutibus inde"
            },
            {
                "verse": "Ingenuisque domos curis et moribus urbes"
            },
            {
                "verse": "Expleat, ac iustis mortalia legibus aequet"
            },
            {
                "verse": "Unde scatet plene liquidi fons purus honesti,"
            },
            {
                "verse": "Ex quo quid nosse et quantum decet ac quibus uti"
            },
            {
                "verse": "Conveniat quaeve elargiri quidque periclis"
            },
            {
                "verse": "Sive labori est praebendum, qua parte decori"
            },
            {
                "verse": "Danda opera, haurimus; nec non ut candida nobis"
            },
            {
                "verse": "Relligio et cultus divini numinis insit,"
            },
            {
                "verse": "Qua sine nil horum esse potest, nec profore quicquam."
            },
            {
                "verse": "Quae cum sic habeant, quem nam de millibus unum"
            },
            {
                "verse": "Invenias, qui tanta, ac non contraria curet?"
            },
            {
                "verse": "Quem non praecipitem cunctarum inscitia rerum"
            },
            {
                "verse": "Sic agit, ut nusquam titubet nulloque feratur"
            },
            {
                "verse": "Errore? At contra quis non ad parvula quaeque"
            },
            {
                "verse": "Haeret et offendit minimis obstantia rimis?"
            },
            {
                "verse": "Quis non alterius quae sunt, iis certat abuti,"
            },
            {
                "verse": "Seu fas sive nefas? Erga quis honesta benignus"
            },
            {
                "verse": "Nunc opera inventus? Quis inerti e pectore tristem"
            },
            {
                "verse": "Segnitiem pellit? Quis non vel turpia quaeque"
            },
            {
                "verse": "Et facere et fari consuevit? Denique cui non"
            },
            {
                "verse": "Vana superstitio mentem suspendit inanem?"
            },
            {
                "verse": "Quid, quod avarities et honorum insana cupido"
            },
            {
                "verse": "Mortales adeo miseros exercet agitque"
            },
            {
                "verse": "Per scelera et fraudes, per vim quoque perque ferinos"
            },
            {
                "verse": "Et nocuos usus omnes, quo ducta furore"
            },
            {
                "verse": "Non sibi, non aliis ullo sub tempore parcit?"
            },
            {
                "verse": "O diras hominum pestes, et vulnera vitae!"
            },
            {
                "verse": "Nec me animus fallit, quam non haec posse probari"
            },
            {
                "verse": "In vulgus videantur; ita tamen ipse teneto,"
            },
            {
                "verse": "Nullam aeque ingeniis sublimibus esse fugandam"
            },
            {
                "verse": "Perniciem, quam quae misera sub pectoris ampli"
            },
            {
                "verse": "Ambitione latet, sensim nanque illud edendo"
            },
            {
                "verse": "Deiicit atque animi cogit mox esse pusilli."
            },
            {
                "verse": "Nec minus his fugiendus amor sceleratus habendi,"
            },
            {
                "verse": "Quo nil sordidius, nihil et quod ad ima ruentes"
            },
            {
                "verse": "Nos adigat magis, ex altoque exturbet honesto."
            },
            {
                "verse": "Felices nimium mortales, cernere si se"
            },
            {
                "verse": "Interius possent! Neque enim per devia quoquam"
            },
            {
                "verse": "Errarent, sed iter rectum certosque regressus"
            },
            {
                "verse": "Instituant illhuc, unde olim accedere terras"
            },
            {
                "verse": "Posse datum est illis, et eodem posse reverti"
            },
            {
                "verse": "Rursus pro meritis, ubi mens conversa superne,"
            },
            {
                "verse": "Principio rerum summo proprioque propinquans,"
            },
            {
                "verse": "Insinuet prorsus solam sine corpore soli"
            },
            {
                "verse": "Felicique illhic vita vacuaque laborum"
            },
            {
                "verse": "Exemptaque libidinibus curisque fruatur."
            },
            {
                "verse": "Hic erat ille animi risus spernentis aperte"
            },
            {
                "verse": "Humana et sese occulte tollentis in altam,"
            },
            {
                "verse": "Quam quaerit speratque, viam, qua semper anhelet"
            },
            {
                "verse": "Inventa, donec placidae per munera pacis"
            },
            {
                "verse": "Corporea exutus turbarum labe quiescat."
            },
            {
                "verse": "Haec ego non ut iter, Bertuti, notius extet"
            },
            {
                "verse": "Id tibi, cum tu eadem per te sapis omnia; sed quo"
            },
            {
                "verse": "Parvula significem vacuae conamina mentis"
            },
            {
                "verse": "Utque, mea si forte aliquid prodesse virili"
            },
            {
                "verse": "Iam valeo, tentem currenti subdere calcar."
            }
        ],
        [
            {
                "verse": "Laurenti, quod nostra legis doctaque frequenter"
            },
            {
                "verse": "Scripta manu versas interque negocia nugis"
            },
            {
                "verse": "His levibus prono demittis pectore mentem,"
            },
            {
                "verse": "Id facis ut, lautas epulas et oluscula coenae"
            },
            {
                "verse": "Commiscens uni, forsan fastidia tollas"
            },
            {
                "verse": "Quae quandoque gulae certant praestringere gustum,"
            },
            {
                "verse": "Aut forsan quod et ampla putes pendere minutis"
            },
            {
                "verse": "Scilicet, et parvis, velut aiunt, magna iuvari."
            },
            {
                "verse": "Vos etenim interdum proceres, cum publica cessant"
            },
            {
                "verse": "Munera, migrantes alio disceditis urbe,"
            },
            {
                "verse": "Posthabito vel opum vel honorum pondere ruri."
            },
            {
                "verse": "Hic aut culta suae mandantur semina terrae,"
            },
            {
                "verse": "Aut Cereris lectas fruges Bacchive liquorem"
            },
            {
                "verse": "Ferre domum mitem iuvat, aut per prata maniplis"
            },
            {
                "verse": "Floridulis implere manus et tempora sertis"
            },
            {
                "verse": "Vincire et Zephiri bene olentis ire sub auras,"
            },
            {
                "verse": "Venarive palam quavis ratione modoque,"
            },
            {
                "verse": "Aut choreis passim ludentem invisere pubem,"
            },
            {
                "verse": "Agrestive etiam, si fas, incumbere amori;"
            },
            {
                "verse": "Nec minus et Nymphis operam dare ferreque crebros"
            },
            {
                "verse": "Inter Amadryadas et Oreadas undique gressus"
            },
            {
                "verse": "Et Musis adhibere animum, tum valle sub ima"
            },
            {
                "verse": "Collibus aut altis meditari et ludere versus."
            },
            {
                "verse": "Sed tamen interea rerum deponere curas"
            },
            {
                "verse": "Non adeo promptum est, quas affert insita semper"
            },
            {
                "verse": "Sensibus urbs imis, quin pars huic maxima mentis"
            },
            {
                "verse": "Serviat et parvi subito tum caetera pendat."
            },
            {
                "verse": "Verum haec ipsa vicem variantis cuncta medelae"
            },
            {
                "verse": "Esse loco reputet facile is qui ludicra vatum,"
            },
            {
                "verse": "Ut tu, forte legens gratum sibi vertat in usum,"
            },
            {
                "verse": "Ingenui quanquam propria haec industria moris."
            },
            {
                "verse": "Sic etiam dulci cantu consuevimus aures"
            },
            {
                "verse": "Concentuque fidis suavi complere canorae"
            },
            {
                "verse": "Signaque sic caelo affabre diducta peracri"
            },
            {
                "verse": "Inspicere artificis digna cum laude solemus"
            },
            {
                "verse": "Penniculoque litas docto spectare tabellas"
            },
            {
                "verse": "Pergimus atque oculos miranda pascimus arte."
            },
            {
                "verse": "Ac variis ultro illecebris sic denique capti,"
            },
            {
                "verse": "Nunc has delicias sani nunc poscimus illas."
            },
            {
                "verse": "Nimirum humanae sunt haec solatia vitae,"
            },
            {
                "verse": "Quae dum continuo fluctu vexata laborum"
            },
            {
                "verse": "Fertur, ad hunc fessam recipit se provida portum."
            }
        ],
        [
            {
                "verse": "Castre, meos inter pars non temnenda sodales,"
            },
            {
                "verse": "Quem mihi constanti devinxit pectore sydus,"
            },
            {
                "verse": "Sydus quod nobis aequalem temperat horam,"
            },
            {
                "verse": "Unde tenax semper dependet et una voluntas;"
            },
            {
                "verse": "Iam dudum cupio tecum ridere, quod ambos"
            },
            {
                "verse": "Nos iuvet, et nobis, si quicquam est utile, prosit."
            },
            {
                "verse": "Est ne quod exoptent homines magis atque beatam"
            },
            {
                "verse": "Felicemque diu certatim ducere vitam?"
            },
            {
                "verse": "Nil porro invenies, quaeras licet, et tamen isthuc"
            },
            {
                "verse": "Vivere quod cupimus, non unquam vivimus ipsum."
            },
            {
                "verse": "Nam bene cui tantum est, ut, si tecum ipse parumper"
            },
            {
                "verse": "Consideat, subito non sit tibi mille querelis"
            },
            {
                "verse": "Aurem laturus, tanquam infelicior omni"
            },
            {
                "verse": "Tunc agat et nulla non conditione minor sit?"
            },
            {
                "verse": "At si pauper erit, quanquam fortasse suamet"
            },
            {
                "verse": "Culpa mendicat, fatis tamen imputat et se"
            },
            {
                "verse": "Syderibus plane natum mentitur iniquis."
            },
            {
                "verse": "Pars autem, siquid paulum minimumque recedit"
            },
            {
                "verse": "A recta cursu, qua se prius ire parassent,"
            },
            {
                "verse": "Protinus exclamant secum infeliciter actum."
            },
            {
                "verse": "Est quem nulla diu delectent gaudia, nullae"
            },
            {
                "verse": "Blandiciae, cuncta usque adeo fastidit, et illud"
            },
            {
                "verse": "Quod cupiit iam, mox renuit stomachosus et odit."
            },
            {
                "verse": "Sic omnis queritur tantundem, ac dum dolet omne"
            },
            {
                "verse": "Amittit, propter quod sic tristatur, et ipsam,"
            },
            {
                "verse": "Cui tam semper hiat, festinat perdere vitam."
            },
            {
                "verse": "Hinc ego disrumpor risu, quod vivere semper"
            },
            {
                "verse": "Quaeramus, nunquam interea comitante dolore"
            },
            {
                "verse": "Vivere contingat, nisi tu fortasse vocaris"
            },
            {
                "verse": "Id vitam, tristis quod circumplectitur angor."
            },
            {
                "verse": "Hic igitur risus meus arridere vicissim"
            },
            {
                "verse": "Te cupit atque graves animo deponere curas,"
            },
            {
                "verse": "Ut placido mecum studeas defungier aevo"
            },
            {
                "verse": "Quod superest tantum, permittens caetera divis,"
            },
            {
                "verse": "Quo se cunque dabunt, quibus haec mortalia curae."
            }
        ],
        [
            {
                "verse": "Sunt, Valeri, quibus hoc opus, ut tenue, illico cunctis"
            },
            {
                "verse": "Spernendum doctis videatur, et ipse etiam, qui"
            },
            {
                "verse": "Sermones humili affectem distinguere versu"
            },
            {
                "verse": "Diductos facili puroque ex ore, nec ullam"
            },
            {
                "verse": "Splendoris speciem quaerentes, donec aperte"
            },
            {
                "verse": "Extra depromat animus, quod concipit intra."
            },
            {
                "verse": "Quis ego sic quanvis assentiar, ut mihi nullam"
            },
            {
                "verse": "Hinc laudem studeam conquirere, non tamen ab re"
            },
            {
                "verse": "Nunc fuerit brevibus verbis fortasse referre"
            },
            {
                "verse": "Quod domino quondam prudens cocus. Ille saporum"
            },
            {
                "verse": "Per modulos omnis concinnam reddere coenam"
            },
            {
                "verse": "Curarat, licet huic nulla haud nostratia inessent."
            },
            {
                "verse": "Hic vero, tanquam fatua insint omnia, quaeque"
            },
            {
                "verse": "Forte adspernabatur. Cui cocus: \"Aut, here, non est"
            },
            {
                "verse": "Nunc stomachus bene habens tibi, vel non haec sapiunt, quae"
            },
            {
                "verse": "Externo monstri nullo condita sapore,"
            },
            {
                "verse": "Grata valentibus esse solent, et profore sanis.\""
            },
            {
                "verse": "Sunt igitur qui non aliud sibi prorsus adoptant"
            },
            {
                "verse": "Quam numerum ac strepitum verborum magna sonantum"
            },
            {
                "verse": "Atque parum intro aspectant, nec qui sensus in illis"
            },
            {
                "verse": "Claudatur, qualesve trahat, quibus haereat apte,"
            },
            {
                "verse": "Attendunt, ut non aliena in corpore membra"
            },
            {
                "verse": "Consistant, verum simplex videatur et unum"
            },
            {
                "verse": "Quod loqueris nec non pure nitideque relatum."
            },
            {
                "verse": "Atque ideo repens per humum sermo et bene cultus,"
            },
            {
                "verse": "Cui gravis atque ferax morum sententia subsit,"
            },
            {
                "verse": "Sordibus expleta tantis non aure probatur."
            },
            {
                "verse": "At docti, quales et frater grandior et tu"
            },
            {
                "verse": "Atque alii, quos nunc numero comprendere non est,"
            },
            {
                "verse": "Hunc admirantur quotiens expendere secum"
            },
            {
                "verse": "Secreti tanquam divina poemata possunt."
            },
            {
                "verse": "Et nos, siquid amor Musarum proficit, illhuc"
            },
            {
                "verse": "Parvi nonnunquam descendimus altaque supra"
            },
            {
                "verse": "Spectantes ima tenues in valle vagamur."
            },
            {
                "verse": "Quanquam, o si dudum, quod iam mens augurat, unquam"
            },
            {
                "verse": "Advenient sperata meis alta ocia votis,"
            },
            {
                "verse": "Forsitan et sacri tentabimus ardua collis"
            },
            {
                "verse": "Culmina secretum per iter, qua pergere paulo"
            },
            {
                "verse": "Ante ausi, tantum progressi venimus, illhic"
            },
            {
                "verse": "Hos ut dictarim sub amici nomine versus:"
            },
            {
                "verse": "\"Regia magnanimum proles invicta parentum,"
            },
            {
                "verse": "Qui tibi nunc surgunt iuvenili in pectore sensus"
            },
            {
                "verse": "Quodve animo exagitas opus, et quae facta, perenni"
            },
            {
                "verse": "Tempore quae vigeant, tecum meditaris et alto"
            },
            {
                "verse": "Inquiris studio, nulli cessure priorum.\""
            },
            {
                "verse": "Et reliqua his forsan non dissona quae, puto, nosti,"
            },
            {
                "verse": "Et quae nunc, monitu Franchi, de vertice tanto"
            },
            {
                "verse": "Rettulimus tumidi, nec enim sermonis erat res"
            },
            {
                "verse": "Exigui, nec humi serpentis vallibus imis,"
            },
            {
                "verse": "Cum primo affatur genitum de sanguine regum"
            },
            {
                "verse": "Hesperiae, sacro quem quondam e fonte levarat"
            },
            {
                "verse": "Illhic romanae dum magna negocia sedis"
            },
            {
                "verse": "Tractaret; nuncque illi gratetur, quod abunde"
            },
            {
                "verse": "Fulserit in nitidis praepes victoria pennis."
            }
        ],
        [
            {
                "verse": "Hosce iocos quoniam de me tibi saepe requiris,"
            },
            {
                "verse": "Nunc adeo vacuae mentis cum simus uterque"
            },
            {
                "verse": "Experiar, Porti, si te contingere possit,"
            },
            {
                "verse": "Qui quocunque feror, mihi se fert undique risus."
            },
            {
                "verse": "Quisque suam primum tanti facit et putat artem,"
            },
            {
                "verse": "Ut nihil alterius, seu quod sic callida nobis"
            },
            {
                "verse": "Natura ingenuit, proprios ut quaeque facultas"
            },
            {
                "verse": "Fautores habeat et se tueatur in illis,"
            },
            {
                "verse": "Seu quod praecipue laudi damus illa quibus nos"
            },
            {
                "verse": "Indulgere iuvat, vel quae nos posse putamus."
            },
            {
                "verse": "Unde aliis aliud studium, variisque tenetur"
            },
            {
                "verse": "Afficiturque animus, propriisque incumbit in actis."
            },
            {
                "verse": "Atque suo insistens operi, quo fungitur, auctor"
            },
            {
                "verse": "Sedulus interdum sic se miratur ut infra"
            },
            {
                "verse": "Se positum quodcunque putet ducatque minoris."
            },
            {
                "verse": "Quin et amicorum rebus capiuntur amici"
            },
            {
                "verse": "Nonnunquam nimis, et quae iam fortasse reprendant"
            },
            {
                "verse": "In reliquis, illhic tamen admittuntque probantque"
            },
            {
                "verse": "Atque aliis alios, ut res, praeponere certant."
            },
            {
                "verse": "Est etiam ingenitum multis, ut tempora prisca"
            },
            {
                "verse": "Anteferant nostris semper laudentque quod absit"
            },
            {
                "verse": "Longius et dudum memori se subtrahit aevo,"
            },
            {
                "verse": "Tanquam nulla illis veniant laudanda priusquam"
            },
            {
                "verse": "Innumera annorum series processerit ante."
            },
            {
                "verse": "Haud equidem inficior quod sit veneranda vetustas"
            },
            {
                "verse": "Semper et huic partes laudis deberier omnes."
            },
            {
                "verse": "Sed miror quonam illa modo sibi cuncta pararit"
            },
            {
                "verse": "Ut reliqui nobis nil fecerit atque volentes"
            },
            {
                "verse": "Hac nos segnitie misera sic sparserit ut, dum"
            },
            {
                "verse": "Magnorum similes fore desperamus avorum,"
            },
            {
                "verse": "Nil etiam penitus nobis ducamus agendum."
            },
            {
                "verse": "Sed tamen haec illi. At contra sunt et quoque qui se"
            },
            {
                "verse": "Temporibus priscis aequent, abstrusa secuti"
            },
            {
                "verse": "Nescio quae, quae iam, siqua obvia forte fuissent,"
            },
            {
                "verse": "Intonsi horruerint veteres accedere tesqua."
            },
            {
                "verse": "Atque ita per salebras omnes et iniqua locorum"
            },
            {
                "verse": "Huc illhuc lati offendunt, ut iam rear illis"
            },
            {
                "verse": "Callosis cunctos pedibus subvertier ungues."
            },
            {
                "verse": "Quid? Quibus haud artes possunt satis esse priorum"
            },
            {
                "verse": "Aut qui de rebus cunctis permulta locuuntur"
            },
            {
                "verse": "Quive student aliis docti apparere tacendo"
            },
            {
                "verse": "Et qui velle assuere et fastidire vicissim"
            },
            {
                "verse": "Omnia nec gustu deduci prorsus ab uno:"
            },
            {
                "verse": "His igitur cum tu occurris saepissime monstris,"
            },
            {
                "verse": "Nam raro haud credo, risus inhibere potes ne"
            },
            {
                "verse": "Exiluisse tibi toto de pectore certent?"
            },
            {
                "verse": "Atqui ego ad hos pridem facilem te, me Hercule, novi,"
            },
            {
                "verse": "Ex quo iecisti salsos in Castora lusus,"
            },
            {
                "verse": "Castora qui demens, dum respondere parasset,"
            },
            {
                "verse": "In se plura quidem, quam tu, contraria dixit."
            },
            {
                "verse": "Ipse etenim, ut de me fatear, quod forsan habebit"
            },
            {
                "verse": "Offensos quosdam, non possum ferre, nec intra"
            },
            {
                "verse": "Cur teneam ac saltem labiis inspergere summis"
            },
            {
                "verse": "Non valeam, video; facilis quod me quoque risus,"
            },
            {
                "verse": "Nec tamen effusi finxit natura cachinni."
            }
        ],
        [
            {
                "verse": "Si vacat interdum per tanta negocia, Iuli,"
            },
            {
                "verse": "Quae geris exigui non nil audire parumper,"
            },
            {
                "verse": "Hoc tenui sermone velim tibi pauca referre,"
            },
            {
                "verse": "Utpote qui cupiam rationem reddere vitae"
            },
            {
                "verse": "Exactae domino servus bonus atque futurae"
            },
            {
                "verse": "Quod superest quonam studeam traducere pacto."
            },
            {
                "verse": "Hic igitur placidam, quaeso, mihi commodet aurem"
            },
            {
                "verse": "Quae nunc, quae semper tibi erit clementia cordi."
            },
            {
                "verse": "Ex quo me puerum pater huc accedere iussit"
            },
            {
                "verse": "Prudens ut tenerum primis formaret ab annis,"
            },
            {
                "verse": "Ex illo tantum teneor virtutis amore"
            },
            {
                "verse": "Atque adeo illius presso vestigia passu"
            },
            {
                "verse": "Insequor, officio nulla ut per tempora desim"
            },
            {
                "verse": "Quin illi insistam semper, ne transfuga partes"
            },
            {
                "verse": "Inferar adversas neu certa relinquere signa"
            },
            {
                "verse": "Imperer, a recta paulum inclinare coactus."
            },
            {
                "verse": "Hinc mihi perpetuus circum praecordia fervor,"
            },
            {
                "verse": "Exiguae quanvis maneant, intendere vires"
            },
            {
                "verse": "Semper avet, quibus ipse queam per condita rerum"
            },
            {
                "verse": "Involucra expediens atque extricatus abire."
            },
            {
                "verse": "Dulcibus hinc etiam Musis incumbere certa"
            },
            {
                "verse": "Lege iuvat, seu cum gravibus dissolvere curis"
            },
            {
                "verse": "Pectus iners studeo, seu cum perfundere mentem"
            },
            {
                "verse": "Est opus illecebris et honesto inspergere ludo."
            },
            {
                "verse": "Nec minus interea gratum est si, quantulacunque"
            },
            {
                "verse": "Sedulitas nostra est, omni tibi tempore servit,"
            },
            {
                "verse": "Si quoque et huic glebae iam nunc inducere semen"
            },
            {
                "verse": "Instituo, unde mihi spes est non vana tuarum"
            },
            {
                "verse": "Mox rerum similem cumulo desumere frugem."
            },
            {
                "verse": "Hic mihi continuus vitae tenor, hunc mihi semper"
            },
            {
                "verse": "Ipse Deus, quo me voluit consistere, servet."
            },
            {
                "verse": "Nec mihi sit potior via quam quae tramite recto"
            },
            {
                "verse": "In tua, si quicquam declinem, iussa reducit,"
            },
            {
                "verse": "Ne quod forte levi formicae contigit olim"
            },
            {
                "verse": "Arguar exemplo illius vitare nequisse."
            },
            {
                "verse": "Haec igitur mores hominum mirata, quod uno"
            },
            {
                "verse": "Saepe loco nequeant contenti degere, verum"
            },
            {
                "verse": "Nunc has nunc illas mutare et quaerere sedes"
            },
            {
                "verse": "Constituit secum peregre semel ire per orbem."
            },
            {
                "verse": "Et iam nescio quot spacii prorepserat ulnas,"
            },
            {
                "verse": "Cum caput ecce nitens detracta pelle caballi"
            },
            {
                "verse": "Offendit spectatque admirans, moenia magnae"
            },
            {
                "verse": "Urbis ceu videat, circunque hinc fertur et illhinc"
            },
            {
                "verse": "Atque aditum quaerens tandem multa ingreditur vi."
            },
            {
                "verse": "Nec momenta trahit brevis aevi cuncta pererrans"
            },
            {
                "verse": "Indefessa, petit donec perplexa latebras,"
            },
            {
                "verse": "In quibus esse solet sedes non aequa cerebri."
            },
            {
                "verse": "Tum vero laeta inquit: \"Et est haec regia summi"
            },
            {
                "verse": "Principis, et nullis abitatur gentibus, ergo"
            },
            {
                "verse": "Nostra erit.\" Atque animum mox concipit et sibi iam tum"
            },
            {
                "verse": "Dives et inventi regni regina videtur."
            },
            {
                "verse": "Verum ubi nox illam admonuit potusque cibique,"
            },
            {
                "verse": "Sperataeque simul sensit vacua omnia frugis,"
            },
            {
                "verse": "Mane cavum repetens regalia munera ridet"
            },
            {
                "verse": "Et se, tam fatue sibi quod tum credidit, odit."
            },
            {
                "verse": "Haec adeo permulta valent ad commoda vitae,"
            },
            {
                "verse": "Parvula sint quanvis, neque enim non ulla putandum"
            },
            {
                "verse": "Auxilia interdum e tenui contingere posse."
            },
            {
                "verse": "Extentos in casses brutorum inciderat rex"
            },
            {
                "verse": "(Non multis nunc te, brevis est fabella, morabor):"
            },
            {
                "verse": "Hunc forte intorto exiguus mus fune revinctum"
            },
            {
                "verse": "Quadrupedem et toto porrectum invenit in antro,"
            },
            {
                "verse": "Cuius opem implorat supplex leo, at ille capessit"
            },
            {
                "verse": "Iussa lubens domini, prope adest et vincula rodit."
            },
            {
                "verse": "Hic abit et grates, poterit siquando, referre"
            },
            {
                "verse": "Pollicitus, parva vi magna pericula vitat."
            },
            {
                "verse": "Illhuc nunc redeo, primus defluxerat unde"
            },
            {
                "verse": "Iam sermo. Haud ullis opibus pervincere quisquam"
            },
            {
                "verse": "Posset, uti longo durati tempore moris"
            },
            {
                "verse": "Tantillum imminuam, primum ut non prosequar omni"
            },
            {
                "verse": "Cura, opera, officio teque et tua iussa, sereno"
            },
            {
                "verse": "Aspicias vultu modo me; deinde optima siqua"
            },
            {
                "verse": "Apparent, non usque velim pedibus manibusque,"
            },
            {
                "verse": "Ut vetus est, et adire et complecti, ut mihi vires"
            },
            {
                "verse": "Spirarit modicas natura atque auxerit usus."
            }
        ],
        [
            {
                "verse": "Quisque suum sequimur sydus fatale, Bononi,"
            },
            {
                "verse": "Quo trahit, et nobis illud sic imperat ut vix"
            },
            {
                "verse": "Effugiat quisquam mandata subire, licebit"
            },
            {
                "verse": "Sit nulli penitus hominum parere necesse."
            },
            {
                "verse": "Haec tibi doctorum sententia prisca virorum"
            },
            {
                "verse": "Haereat: hac nulla est potior, nec sanctior ulla."
            },
            {
                "verse": "Sic dum forte gravi et constanti ducimur astro,"
            },
            {
                "verse": "In duram morbi speciem devenimus ipsi."
            },
            {
                "verse": "Ille etenim Maia genitus qui praestat ad usque"
            },
            {
                "verse": "Doctrinas aditum quaerentibus et studiosis,"
            },
            {
                "verse": "Haud satis ipse habilis, faveant cui caetera coeli"
            },
            {
                "verse": "Sydera, destituit, quondam quos foverat, omnes."
            },
            {
                "verse": "Hinc ego, qui Musis, ut parvae in carmina vires,"
            },
            {
                "verse": "Incumbo et conor vulgi me demere turba,"
            },
            {
                "verse": "Syderis haud valui sortem vitare malignam."
            },
            {
                "verse": "Nec nobis, ut ais, studiorum grata meorum"
            },
            {
                "verse": "Sedulitas nocuit, potuisset nam quid obesse"
            },
            {
                "verse": "Quod facias certe moderanter quodque libenter?"
            },
            {
                "verse": "Nec mirere, gravis si nos premit impetus astri,"
            },
            {
                "verse": "Nanque vides mutata quidem nunc tempora rerum,"
            },
            {
                "verse": "Atque eadem longe diversa prioribus. Unde"
            },
            {
                "verse": "Tam cito, ni commota feri violentia Martis"
            },
            {
                "verse": "Saeviat, atque atrox Saturni stella moretur"
            },
            {
                "verse": "Quo Iovis et Veneris favor adsit, Mercuriusque"
            },
            {
                "verse": "Haereat ipse malis, celeres et Luna meatus"
            },
            {
                "verse": "Approperet saevam in rabiem, sed et ipsa recondat"
            },
            {
                "verse": "Lumina Phoebus item, Phoebus, qui lumina praebet?"
            },
            {
                "verse": "Nonne vides ut nunc omnes in bellica raptis"
            },
            {
                "verse": "Festinent animis, modo qui sic munera pacis"
            },
            {
                "verse": "Gaudebant tanta placidi tractare quiete?"
            },
            {
                "verse": "Scilicet ille ferox vertit qui martius ardor"
            },
            {
                "verse": "Omnia nunc cunctis coelestibus imperat, alta"
            },
            {
                "verse": "Parte poli dominus residens et cuncta ministrans."
            },
            {
                "verse": "Nec tamen haec tantum nobis coelestia credas"
            },
            {
                "verse": "Ostendere, sed his multo graviora minari:"
            },
            {
                "verse": "Exilium, tormenta, fames, incendia, pestes,"
            },
            {
                "verse": "Diluvia exhaustusque maris, terrae tremores,"
            },
            {
                "verse": "Fulmina, terrores, tonitrus, fulgetra, cometas."
            },
            {
                "verse": "Bella sed imprimis portendunt, horrida bella,"
            },
            {
                "verse": "Quae fore iam posset quisquis praescire, quod atram"
            },
            {
                "verse": "Principibus mentem videat bellare paratis."
            },
            {
                "verse": "Ad quos pro se quisque preces intendere supplex"
            },
            {
                "verse": "Debeat ut tantis desistant, et mihi iam nunc"
            },
            {
                "verse": "Carmine sublimis libet exclamare poetae:"
            },
            {
                "verse": "\"Ne proceres, ne tanta animis assuescite bella.\""
            }
        ],
        [
            {
                "verse": "O qui me tanti voluere in luminis oras"
            },
            {
                "verse": "Prodire et tenebris exemptos noctis opacae"
            },
            {
                "verse": "Vitare obstantis scopulos, et ducere tandem"
            },
            {
                "verse": "Fluctivagam in tutum maria alta per omnia cymbam,"
            },
            {
                "verse": "Deinde per apricos late loca proxima campos"
            },
            {
                "verse": "Ire, quibus verni spirant viridantibus aequa"
            },
            {
                "verse": "Temperie Zephiri, quibus et cum floribus herbae"
            },
            {
                "verse": "Non aestu, non vi concreta frigoris arent"
            },
            {
                "verse": "Et nocuae absistunt volucres, nec lubricus ullis"
            },
            {
                "verse": "Innanat anguis aquis, nec humi mala vipera serpit,"
            },
            {
                "verse": "Nulla nec absistit fera, quae violenter aduncis"
            },
            {
                "verse": "Unguibus ingluviem, rabidis aut dentibus explet;"
            },
            {
                "verse": "Plurima sed querulis avium concentibus arbos"
            },
            {
                "verse": "Directa in numerum resonat, nemorique canora"
            },
            {
                "verse": "Umbrifero et vitreis respondet fontibus Echo?"
            },
            {
                "verse": "Hinc calathos replet fruticis Pomona beati"
            },
            {
                "verse": "Foetibus inque sinus florum dea veste reducta"
            },
            {
                "verse": "Texit odoratis residens violaria sertis,"
            },
            {
                "verse": "Quas inter foecunda Ceres spaciantur et illi"
            },
            {
                "verse": "Ruralis pleno colludit copia cornu."
            },
            {
                "verse": "Tum lento Charites videas incedere passu"
            },
            {
                "verse": "Permixtas Nymphis varie ludentibus ampla"
            },
            {
                "verse": "Planicie, at Satyros illis intendere passim"
            },
            {
                "verse": "Insidias, contra Satyris illudere Nymphas."
            },
            {
                "verse": "Interea volitans circumque superaque Cupido"
            },
            {
                "verse": "Intendit solidum cornu exhauritque pharetram."
            },
            {
                "verse": "Lusibus alma parens illi comitata iocisque"
            },
            {
                "verse": "Respondet paribus curis seque inserit ultro."
            },
            {
                "verse": "Exercet viridi choreas in gramine Bacchus"
            },
            {
                "verse": "Ambrosio intonsos perfusus odore capillos,"
            },
            {
                "verse": "Pampinea insertis ornatus fronde corymbis"
            },
            {
                "verse": "Exultatque hilaris genius gestuque soluto"
            },
            {
                "verse": "Invitat resides animos. Tum pocula fessis"
            },
            {
                "verse": "Lemnius exporgens large deus ipse ministrat"
            },
            {
                "verse": "Et facie informi risus et dispare gressu"
            },
            {
                "verse": "Commovet, haud renuens ludenti parcere turbae."
            },
            {
                "verse": "At multo imprimis senior protulus Iaccho"
            },
            {
                "verse": "Silenus somnoque oculos subeunte gravatus,"
            },
            {
                "verse": "Forte ut erat pando recubans summotus asello"
            },
            {
                "verse": "Labitur. Hunc Faunique et monticolae Satyrisci"
            },
            {
                "verse": "Circunstant fremitu ingenti, pars tollere prona"
            },
            {
                "verse": "Instat humo fusus viridi, pars tempora circum"
            },
            {
                "verse": "Exanima infundunt refoventis corpora rores."
            },
            {
                "verse": "Accurrunt veste undanti passisque capillis"
            },
            {
                "verse": "Naides in risum effusae Dryadesque puellae."
            },
            {
                "verse": "Hi super impositum dorso capitique sub antrum"
            },
            {
                "verse": "Sublimem fessi referunt, ubi diva Voluptas"
            },
            {
                "verse": "Praesidet umbroso sub amoeni culmine collis."
            }
        ],
        [
            {
                "verse": "Siquid, Laurenti, est quod quos haud vidimus unquam"
            },
            {
                "verse": "Cogat amare, hoc est imprimis splendida virtus,"
            },
            {
                "verse": "Est deinde absentes si nos sentimus amari."
            },
            {
                "verse": "Verum ut te observem virtus an amor faciat quo"
            },
            {
                "verse": "Me sic absentem dudum complecteris absens,"
            },
            {
                "verse": "In dubium merito quisquam revocaverit, ut qui"
            },
            {
                "verse": "Utrorunque pari perpendat pondera lance."
            },
            {
                "verse": "Non tibi postremus datus est locus inter honestos"
            },
            {
                "verse": "Et nostri doctos aevi, sed proximus aequas"
            },
            {
                "verse": "Qui frustra studiis alios praecurrere certant:"
            },
            {
                "verse": "Hoc habet ut iusto te prosequar aequus honore."
            },
            {
                "verse": "Sed quod nos et nostra tuo dignaris amore,"
            },
            {
                "verse": "Mutuus hunc contra affectus debere fatetur"
            },
            {
                "verse": "Se meus, atque pari gratae par gratia menti."
            },
            {
                "verse": "Nam quod epistolio suavi me hortaris ut edam"
            },
            {
                "verse": "Carmina quis olim dulcis affabar amicos,"
            },
            {
                "verse": "Hoc amor, haud res ipsa, facit, qui plurima celat"
            },
            {
                "verse": "Nec sentit sparsos in amato corpore naevos."
            },
            {
                "verse": "Nam quid habere potest simplex in carmine risus"
            },
            {
                "verse": "Quod lector prudens simul et doctissimus optet?"
            },
            {
                "verse": "Lusi equidem, fateor, Musasque sub haec quoque vidi"
            },
            {
                "verse": "Nobilis ima iugi lento procedere passu;"
            },
            {
                "verse": "Vidi ipse audens, nec facile ipsa haec tenuia lusi,"
            },
            {
                "verse": "In tenui quanquam labor una et gloria certet."
            },
            {
                "verse": "Quae quoniam cupide sic expectare videris,"
            },
            {
                "verse": "Permittam, velut e nido quandoque relicta"
            },
            {
                "verse": "Matre leves pulli exiliunt temereque feruntur,"
            },
            {
                "verse": "Nostra tuo ut monitu genitorem pignora linquant."
            },
            {
                "verse": "Tu commissa tuae fidei quocunque vagari"
            },
            {
                "verse": "Ne sinito, inque plagas ne tendant illa caveto."
            },
            {
                "verse": "His etenim, ut mos est hominum, tenduntur ubique"
            },
            {
                "verse": "Retia, vitali fruitur donec pater aura"
            },
            {
                "verse": "Praesertim, nam quod vivat pater officit illis."
            },
            {
                "verse": "Sunt tamen egregii moris, qui pondera rerum"
            },
            {
                "verse": "Expendunt nec nuncne supersit, sitve quis auctor,"
            },
            {
                "verse": "Tunc animo advertunt, filo cum ducier uno"
            },
            {
                "verse": "Cuncta vident, uno pendere et pergere ductu,"
            },
            {
                "verse": "Iudicio quibus acri et recto praedita mens est."
            },
            {
                "verse": "Hos opus, haud auctor movet aut millesimus annus."
            },
            {
                "verse": "Sed veluti siquis tabulae pictoris inhaeret"
            },
            {
                "verse": "Obtutu primo ignoti, quia picta placent, mox"
            },
            {
                "verse": "Nomen laudandi artificis patriamque requirit"
            },
            {
                "verse": "Ut magni faciat cuius spectaverit et rem,"
            },
            {
                "verse": "Sic et prudentes doctique aliena tuentur"
            },
            {
                "verse": "Ut sua collaudantque faventque quibusque, nec ante"
            },
            {
                "verse": "Inquirunt cuius, quam lecta frequenter honestent"
            },
            {
                "verse": "Laude palam merita, si laude haec digna putentur;"
            },
            {
                "verse": "Auctorique diu vitam, quo plurima ludat,"
            },
            {
                "verse": "Exoptant, illique simul gratantur et aevo"
            },
            {
                "verse": "Sub quo contigerit nascenti adolere poetae."
            },
            {
                "verse": "Quales ipse quidem, si fas, veneratus adoro"
            },
            {
                "verse": "In terris, qui sacra ferunt nitidissima divis"
            },
            {
                "verse": "Aoniis inter Nymphas, et numina summi"
            },
            {
                "verse": "Verticis unde latex per gramina dulcis Hymetti"
            },
            {
                "verse": "Diffluit et fulvo flavescit purior auro."
            }
        ]
    ]
}