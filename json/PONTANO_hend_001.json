{
    "author": "Giovanni Gioviano Pontano",
    "title": "hendecasyllabi",
    "url": "http://www.poetiditalia.it/texts/PONTANO|hend|001",
    "text": [
        [],
        [
            {
                "verse": "Nigris, Pieri, quae places ocellis,"
            },
            {
                "verse": "Et cantum colis, et colis choreas,"
            },
            {
                "verse": "Nigris, Pieri, grata dis capillis,"
            },
            {
                "verse": "Formosae quibus invident Napaeae,"
            },
            {
                "verse": "Dum gratos prope Sirmionis amnes"
            },
            {
                "verse": "Et crinem lavis et comam repectis,"
            },
            {
                "verse": "Ne tu, Pieri, ne benigna desis,"
            },
            {
                "verse": "Dum laetis salibus, sonante plectro,"
            },
            {
                "verse": "Alterno et pede balneas adimus."
            },
            {
                "verse": "Huc huc, hendecasyllabi frequentes,"
            },
            {
                "verse": "Huc vos quicquid habetis et leporum"
            },
            {
                "verse": "Iocorum simul et facetiarum"
            },
            {
                "verse": "Huc deferte, minutuli, citique."
            },
            {
                "verse": "Quod vos en pretium, aut manet voluptas?"
            },
            {
                "verse": "Inter lacteolas simul puellas,"
            },
            {
                "verse": "Inter molliculos simul maritos"
            },
            {
                "verse": "Ludetis simul atque prurietis."
            },
            {
                "verse": "Dum tractat tumidas puer papillas,"
            },
            {
                "verse": "Contrectat tenerum foemur puella,"
            },
            {
                "verse": "Tractat delitias suas maritus,"
            },
            {
                "verse": "Tentat delitium suum puella,"
            },
            {
                "verse": "Et ludunt simul et simul foventur"
            },
            {
                "verse": "Lassi, languidulique, fessulique,"
            },
            {
                "verse": "Tunc vos, hendecasyllabi beati,"
            },
            {
                "verse": "Quot, quot oscula morsiunculasque,"
            },
            {
                "verse": "Quot, quot enumerabitis duella?"
            },
            {
                "verse": "Quot suspiria, murmura, et cachinnos?"
            },
            {
                "verse": "Cum furtim liceat sopore in ipso"
            },
            {
                "verse": "Contrectare papillulas sinumque,"
            },
            {
                "verse": "Occultam et foemori admovere dextram."
            },
            {
                "verse": "Hos tu sed comites, Marine, vita,"
            },
            {
                "verse": "Baianis quotiens aquis lavaris,"
            },
            {
                "verse": "Tuas ne veneres libidinesque"
            },
            {
                "verse": "Et lusus referant salaciores,"
            },
            {
                "verse": "Sis et fabula, quod senex salaxque,"
            },
            {
                "verse": "Et thermas quoque balneas et ipsas"
            },
            {
                "verse": "Infames nimio supinus usu."
            },
            {
                "verse": "Hanc laudem potius tuo relinque"
            },
            {
                "verse": "Compatri. Chorus hunc puellularum"
            },
            {
                "verse": "Incanum sequitur; colunt sed illae"
            },
            {
                "verse": "Non annos vetuli senis, sed aurum."
            }
        ],
        [
            {
                "verse": "Quae dulces modo balneas petistis"
            },
            {
                "verse": "Et corpus calidis aquis fovetis,"
            },
            {
                "verse": "Inepte facitis nimis, puellae,"
            },
            {
                "verse": "Inepte nimium parumque recte,"
            },
            {
                "verse": "Quod solae sine amantibus lavatis,"
            },
            {
                "verse": "Quod corpus sine amantibus fovetis."
            },
            {
                "verse": "Quare consilium senis probati"
            },
            {
                "verse": "Et rectum capite et probum bonumque:"
            },
            {
                "verse": "Gaudet blanditiis Amor iocisque,"
            },
            {
                "verse": "Amplexus petit, osculis fovetur;"
            },
            {
                "verse": "Res est mutua; mutuus Cupido"
            },
            {
                "verse": "Odit tristia solitudinemque."
            },
            {
                "verse": "Quid solae sine amantibus lavatis?"
            },
            {
                "verse": "Quid corpus sine amantibus fovetis?"
            },
            {
                "verse": "Curas pellite solitudinemque,"
            },
            {
                "verse": "Ite in gaudia, mutuos fovete"
            },
            {
                "verse": "Amplexus; sine amante mutuum nil."
            },
            {
                "verse": "Quare nec sine amantibus lavate,"
            },
            {
                "verse": "Nec corpus sine amantibus fovete."
            },
            {
                "verse": "Intrastis calidas, vocate amantes,"
            },
            {
                "verse": "Intrastis calidas, fovete amantes,"
            },
            {
                "verse": "Sint haec mutua, sed nec ipsa muta."
            },
            {
                "verse": "Amplexus cupidi loquantur ipsi,"
            },
            {
                "verse": "Iniectaeque manus loquantur ipsae"
            },
            {
                "verse": "Et dens blandulus ebriique ocelli,"
            },
            {
                "verse": "Sonent oscula, personent cachinni,"
            },
            {
                "verse": "Vincant murmura cyprias columbas."
            },
            {
                "verse": "Hanc legem statuit Venusque Amorque,"
            },
            {
                "verse": "Hanc legem sibi balneae edidere:"
            },
            {
                "verse": "\"Nec solae sine amantibus lavate,"
            },
            {
                "verse": "Nec corpus sine amantibus fovete.\""
            }
        ],
        [
            {
                "verse": "Baianas petiit Batilla thermas;"
            },
            {
                "verse": "Dumque illi tener it comes Cupido"
            },
            {
                "verse": "Atque una lavat et fovetur una,"
            },
            {
                "verse": "Dum molli simul in toro quiescit"
            },
            {
                "verse": "Ac ludos facit improbasque rixas,"
            },
            {
                "verse": "Sopito pueroque lassuloque"
            },
            {
                "verse": "Arcum surripuit Batilla ridens;"
            },
            {
                "verse": "Mox picta latus instruit pharetra,"
            },
            {
                "verse": "Et molles iacit huc et huc sagittas."
            },
            {
                "verse": "Nil o nil reliquum, miselli amantes,"
            },
            {
                "verse": "Nil his impenetrabile est sagittis:"
            },
            {
                "verse": "Heu cladem iuvenum senumque Baias."
            }
        ],
        [
            {
                "verse": "Praedico, tege candidas papillas,"
            },
            {
                "verse": "Nec quaeras rabiem ciere amantum."
            },
            {
                "verse": "Me, quem frigida congelat senecta,"
            },
            {
                "verse": "Irritas male calfacisque: quare,"
            },
            {
                "verse": "Praedico, tege candidas papillas,"
            },
            {
                "verse": "Et pectus strophio tegente vinci."
            },
            {
                "verse": "Nam quid lacteolos sinus et ipsas"
            },
            {
                "verse": "Prae te fers sine linteo papillas?"
            },
            {
                "verse": "An vis dicere: \"Basia papillas"
            },
            {
                "verse": "Et pectus nitidum suaviare?\""
            },
            {
                "verse": "Vis num dicere: \"Tange, tange, tracta?\""
            },
            {
                "verse": "Tene incedere nudulis papillis?"
            },
            {
                "verse": "Nudo pectore tene deambulare?"
            },
            {
                "verse": "Hoc est ad venerem vocare amantes."
            },
            {
                "verse": "Quare aut contege candidas papillas,"
            },
            {
                "verse": "Et pectus strophio decente vinci,"
            },
            {
                "verse": "Aut, senex licet, involabo in illas,"
            },
            {
                "verse": "Ut possim iuvenis tibi videri."
            },
            {
                "verse": "Tithonum, Hermione, tuae papillae"
            },
            {
                "verse": "Possunt ad iuvenis vocare munus."
            }
        ],
        [
            {
                "verse": "His virguncula thermulis lavetur,"
            },
            {
                "verse": "Nullam quae venerem integella sensit;"
            },
            {
                "verse": "His se balneolis lavet puella,"
            },
            {
                "verse": "Nullum quam tetigit viri cubile;"
            },
            {
                "verse": "Hoc se fonticulo eluat sacerdos,"
            },
            {
                "verse": "Nullae quam recreent amoris aurae."
            },
            {
                "verse": "Quod si quae laticis sacri pudorem"
            },
            {
                "verse": "Et castum temerarit ausa fontem,"
            },
            {
                "verse": "Iratae timeat minas Dianae."
            },
            {
                "verse": "Haec lex est tabulae deae dicatae,"
            },
            {
                "verse": "Vis haec thermuleae dicationis."
            },
            {
                "verse": "Squalent hinc latices, Marine, sacri,"
            },
            {
                "verse": "Et serpunt hederae deae sacello;"
            },
            {
                "verse": "Nullae his virgineis aquis lavantur,"
            },
            {
                "verse": "Nec casta est quoniam, nec integella"
            },
            {
                "verse": "Seu virguncula, seu puella, sive"
            },
            {
                "verse": "Custos romulei foci sacerdos."
            }
        ],
        [
            {
                "verse": "Salaces refugis, Marine, Baias"
            },
            {
                "verse": "Et fontes nimium libidinosos."
            },
            {
                "verse": "Quid mirum? Senibus nocet libido."
            },
            {
                "verse": "An non, o Tomacelle, vina prosunt,"
            },
            {
                "verse": "Et prodest senibus liquor falernus,"
            },
            {
                "verse": "Et prosunt latices thyoniani?"
            },
            {
                "verse": "An non et senibus, Marine, somnus,"
            },
            {
                "verse": "Et prodest requies, soporque prodest?"
            },
            {
                "verse": "Baiis somniculosius quid ipsis?"
            },
            {
                "verse": "Quid thermae nisi molle, lene, mite,"
            },
            {
                "verse": "Rorantes cyathos, merumque poscunt,"
            },
            {
                "verse": "Senum delitias, iocos seniles?"
            },
            {
                "verse": "Senex ad calices iocatur, idem"
            },
            {
                "verse": "Ludit ad cyathos; senile vinum,"
            },
            {
                "verse": "Senilis sopor, et quies senilis."
            },
            {
                "verse": "Huc huc en propera, Marine. Verum"
            },
            {
                "verse": "Huc ipsis sine testibus venito"
            },
            {
                "verse": "Et lumbis sine; nam quies senile est,"
            },
            {
                "verse": "Libido iuvenile. Siccitasque"
            },
            {
                "verse": "Et tecum veniat sitis, fidelis"
            },
            {
                "verse": "Et senum comes atque balneorum."
            },
            {
                "verse": "Pergrate accipiere; siccitasque"
            },
            {
                "verse": "Atque una sitis accubabit, ipse"
            },
            {
                "verse": "Miscebo tibi poculis minutis,"
            },
            {
                "verse": "Idemque e vario frequens lyaeo."
            },
            {
                "verse": "Hoc aetas iubet haec, sodalitasque,"
            },
            {
                "verse": "Hoc et balnea, sicculaeque arenae."
            }
        ],
        [
            {
                "verse": "Nostrum si titulum, puella, nescis,"
            },
            {
                "verse": "Hic est: \"Praegravida recedet alvo,"
            },
            {
                "verse": "Quae venit vacua;\" hoc habet tabella."
            },
            {
                "verse": "Quod vero officium tuum, meumque,"
            },
            {
                "verse": "Quae partes, moneam. Virum ipsa tecum"
            },
            {
                "verse": "Adducas validum, ioci peritum,"
            },
            {
                "verse": "Cui telum viride et virens iuventa;"
            },
            {
                "verse": "Nec tu defueris comes iocanti"
            },
            {
                "verse": "Aut ore, aut foemore, aut manu iocisve:"
            },
            {
                "verse": "Nanque et balnea mutuum requirunt."
            },
            {
                "verse": "Nunc ad me venio, meumque munus,"
            },
            {
                "verse": "Quod sit, subiiciam. Tibi senex vir"
            },
            {
                "verse": "Si sit, nec validus, nec ore gratus,"
            },
            {
                "verse": "Nec aptus thalamis torive rebus,"
            },
            {
                "verse": "Mox tibi iuvenis, decens valensque"
            },
            {
                "verse": "Qui sit, substituam, salaciorque"
            },
            {
                "verse": "Verno passere et albulis columbis,"
            },
            {
                "verse": "Cui rubro caput horreat cucullo."
            },
            {
                "verse": "Haec vis est tabulae vigorque fontis."
            },
            {
                "verse": "Quare si sapies, Marine, cum sis"
            },
            {
                "verse": "Effetus, fugies repente Baias,"
            },
            {
                "verse": "Vites balnea myrteumque litus,"
            },
            {
                "verse": "Elumbis, tremulus, macer, senexque:"
            },
            {
                "verse": "Setosum Hectora balneae requirunt."
            }
        ],
        [
            {
                "verse": "Cur, o Deianira, cur moraris"
            },
            {
                "verse": "Auroram cupidis referre terris?"
            },
            {
                "verse": "Cur non lumina paetulosque ocellos"
            },
            {
                "verse": "In lucem exeris, ac diem reducis?"
            },
            {
                "verse": "Pellit sol radiis suis tenebras,"
            },
            {
                "verse": "Et lucem pariter diemque reddit;"
            },
            {
                "verse": "Tu lucem referens tuis ocellis"
            },
            {
                "verse": "Pellas tristitiam et graves dolores,"
            },
            {
                "verse": "Et curas abigas benigna amantum;"
            },
            {
                "verse": "Et, quod sol radiis, id ipsa ocellis"
            },
            {
                "verse": "Praesta, Deianira, amantibusque"
            },
            {
                "verse": "Et lucem pariter diemque redde."
            }
        ],
        [
            {
                "verse": "Quod cani tibi, Compater, capilli,"
            },
            {
                "verse": "Et toto capite albicant pruinae,"
            },
            {
                "verse": "Amplexus fugiunt tuos puellae,"
            },
            {
                "verse": "Iunxisse et foemori foemur recusant;"
            },
            {
                "verse": "Quod nec carminibus suis Apollo,"
            },
            {
                "verse": "Nec blandis redimet iocis Thalia."
            },
            {
                "verse": "Quaenam, quae tibi, Compater miselle,"
            },
            {
                "verse": "Quae vita, aut quis erit modus querenti?"
            },
            {
                "verse": "Hic est, quem tenerae timent puellae,"
            },
            {
                "verse": "Quem cultae fugiunt nurusque, amorque"
            },
            {
                "verse": "Omnis undique et undecunque et usque,"
            },
            {
                "verse": "Usque et undique et undecunque et usque"
            },
            {
                "verse": "Omnis horret amor, Venusque, Hymenque."
            },
            {
                "verse": "Sed nil sit tibi, Compater, molesti,"
            },
            {
                "verse": "Nec canos celerem aut time senectam,"
            },
            {
                "verse": "Sed tristes animo repelle curas."
            },
            {
                "verse": "Quod nec carminibus suis Apollo,"
            },
            {
                "verse": "Nec blandis numeris dabit Thalia,"
            },
            {
                "verse": "Id munus dabit aureus petenti,"
            },
            {
                "verse": "Vel te ut lacteolae petant puellae."
            },
            {
                "verse": "Quae tum, quae tibi, Compater beate,"
            },
            {
                "verse": "Quae vita, aut quis erit modus iocanti?"
            },
            {
                "verse": "Hic est, quem roseae volunt puellae,"
            },
            {
                "verse": "Quem cultae cupiunt nurusque amorque"
            },
            {
                "verse": "Omnis undique et undecunque et usque"
            },
            {
                "verse": "Usque et undique et undecunque et usque"
            },
            {
                "verse": "Omnis ambit amor, Venusque, Hymenque."
            },
            {
                "verse": "Felix canicies, senecta felix,"
            },
            {
                "verse": "Arca cui nitet aureus capillus,"
            },
            {
                "verse": "Horto cui riget aureus priapus."
            }
        ],
        [
            {
                "verse": "E Roma meus Aelius revisit"
            },
            {
                "verse": "Dulcem Parthenopen, lares paternos:"
            },
            {
                "verse": "O lucem niveam diemque faustum."
            },
            {
                "verse": "Antiquum video et bonum sodalem,"
            },
            {
                "verse": "Et caram teneo manum, fruorque"
            },
            {
                "verse": "Gratis colloquiis, fruor cachinnis"
            },
            {
                "verse": "Et laetis salibus facetiisque:"
            },
            {
                "verse": "O vere niveum diemque faustum."
            },
            {
                "verse": "Quid non pro reduci libens amico"
            },
            {
                "verse": "Persolvam? Puer, i, voca sodales"
            },
            {
                "verse": "Albinum, Elisiumque, Compatremque,"
            },
            {
                "verse": "Et dulcem Altilium, bonum Marullum,"
            },
            {
                "verse": "Ad coenam veniant: bibamus uncti,"
            },
            {
                "verse": "Uncti, permadidi atque lippientes."
            },
            {
                "verse": "Albinus numerum novem sororum,"
            },
            {
                "verse": "At monstra herculea ebibat Marullus,"
            },
            {
                "verse": "Bis septem volo Compater puellas"
            },
            {
                "verse": "Iunonis, volo quot Deae marinae"
            },
            {
                "verse": "Cinxerunt niveae latus ministrae,"
            },
            {
                "verse": "Cum Troiam peteret misella mater;"
            },
            {
                "verse": "Ductet Altilius ciens coronam,"
            },
            {
                "verse": "Saltans Elisius bibat quot olim"
            },
            {
                "verse": "Didonis famulae penum struebant,"
            },
            {
                "verse": "Dum coenam profugo parat marito."
            },
            {
                "verse": "Me tot pocula totque totque totque,"
            },
            {
                "verse": "Tot me pocula iuverint bibentem,"
            },
            {
                "verse": "Tot carchesia laverint madentem,"
            },
            {
                "verse": "Quotquot dii simul et deae biberunt"
            },
            {
                "verse": "Ad mensam Oceani patris vocati,"
            },
            {
                "verse": "Aut quot, dum illa canit, senex Homerus"
            },
            {
                "verse": "Siccavit calices, relevit obbas."
            },
            {
                "verse": "Dulce est ob reducem madere amicum."
            }
        ],
        [
            {
                "verse": "Quid cantus siculae iuvant avenae?"
            },
            {
                "verse": "Quid cantor Meliseus, aut amanti"
            },
            {
                "verse": "Prosunt partheniae tibi myricae?"
            },
            {
                "verse": "Aut quid capreoli decemve mala,"
            },
            {
                "verse": "Albo capreoli liti colore,"
            },
            {
                "verse": "Aureo mala? Tibi quid, o quid, Acti,"
            },
            {
                "verse": "Prodest aut gemitus tener columbae,"
            },
            {
                "verse": "Aut quid sibila murmurantis Austri?"
            },
            {
                "verse": "Quare o maenalium nemus relinque"
            },
            {
                "verse": "Atque istas Amaryllidas, Tebennae"
            },
            {
                "verse": "Cultrices gelidae aridi et Tanagri,"
            },
            {
                "verse": "Et Baias pete myrteumque litus,"
            },
            {
                "verse": "Et litus cole myrteasque Baias."
            },
            {
                "verse": "Hic fas est iuveni, hic licet puellae"
            },
            {
                "verse": "Certatim teneros inire lusus,"
            },
            {
                "verse": "Hic et basia morsiunculasque"
            },
            {
                "verse": "Surreptim dare, mutuos fovere"
            },
            {
                "verse": "Amplexus licet, et licet iocari"
            },
            {
                "verse": "Impune ad cyathos, choros, lucernas."
            },
            {
                "verse": "Baianae hoc statuunt lavationes."
            },
            {
                "verse": "Hic seni liceat mihi duella"
            },
            {
                "verse": "Rixasque iuvenum et puellularum,"
            },
            {
                "verse": "Ad pacem lepidam et iocum vocare,"
            },
            {
                "verse": "Miscere et lacrimis iocos, iocisque"
            },
            {
                "verse": "Rursum lacrimulas. Queretur Hyble"
            },
            {
                "verse": "Demorsam sibi lingulam: licebit"
            },
            {
                "verse": "Hyblae purpureum proci labellum"
            },
            {
                "verse": "Insignisse nota. Dolebit Aulus"
            },
            {
                "verse": "Negatum sibi basium: licebit"
            },
            {
                "verse": "Triplex basiolum dedisse amicae."
            },
            {
                "verse": "Irata est quotiens Lyco Lycinna,"
            },
            {
                "verse": "Possum compositas ligare leges,"
            },
            {
                "verse": "Possum foederibus ligare amantes,"
            },
            {
                "verse": "Ut coenent pariter, laventur una,"
            },
            {
                "verse": "Atque uno simul ut toro quiescant,"
            },
            {
                "verse": "Coniuncto et simul ore suavientur,"
            },
            {
                "verse": "Et somnos agitent quiete ut una."
            },
            {
                "verse": "Has et delitias et hos lepores"
            },
            {
                "verse": "Praestabunt tibi balneae salubres,"
            },
            {
                "verse": "Baiani dabunt tibi recessus,"
            },
            {
                "verse": "Ut dicas: \"Siculae valete avenae,"
            },
            {
                "verse": "Nimboso et valeat Tebenna monte;"
            },
            {
                "verse": "Meme balneolae beent beatae,"
            },
            {
                "verse": "Nam Baias homines colunt deique.\""
            }
        ],
        [
            {
                "verse": "Dulces filiolae, paterni ocelli,"
            },
            {
                "verse": "Dulcis nate, patris tui voluptas,"
            },
            {
                "verse": "Et coniux, requies senis mariti,"
            },
            {
                "verse": "Mecum templa piis adite votis:"
            },
            {
                "verse": "Natalis meus est, deos rogate,"
            },
            {
                "verse": "Atque hunc atque alios agamus annos"
            },
            {
                "verse": "Fausto sidere, candidis lapillis;"
            },
            {
                "verse": "Dum caros mihi redditis nepotes,"
            },
            {
                "verse": "Qui blanda oscula balbulasque voces"
            },
            {
                "verse": "Incompto simul ore blandiantur,"
            },
            {
                "verse": "Arguto simul ore suavientur."
            },
            {
                "verse": "Mox convivia villula propinqua,"
            },
            {
                "verse": "Securis animis, dolore pulso,"
            },
            {
                "verse": "Nocturnas ineamus ad lucernas."
            },
            {
                "verse": "Hic patri liceat seni falernum"
            },
            {
                "verse": "Diffusum cyatho minutiore"
            },
            {
                "verse": "Roratim ingeminare ter quaterque,"
            },
            {
                "verse": "Dum lassos oculos sopor recondat."
            },
            {
                "verse": "At vos, quis pudor eripit lyaeum,"
            },
            {
                "verse": "Nativaque sitis levatur unda,"
            },
            {
                "verse": "Dulci intingite melle cinnamoque;"
            },
            {
                "verse": "Haec sunt pocula virginis Dianae,"
            },
            {
                "verse": "Siquando ad superum dapes vocatur."
            },
            {
                "verse": "Tu myrtum foribus rosamque mensae"
            },
            {
                "verse": "Appone, et violis humum colora,"
            },
            {
                "verse": "Resperge et cyprio domum liquore;"
            },
            {
                "verse": "Nec desit lyra eburneusque pecten,"
            },
            {
                "verse": "Qui gratas Genio citet choreas:"
            },
            {
                "verse": "Et dulces Genium decent choreae."
            },
            {
                "verse": "Hunc vos, hunc hilares rogate, mentem"
            },
            {
                "verse": "Det recti cupidam simulque honesti,"
            },
            {
                "verse": "Permittatque alia a deis regenda."
            }
        ],
        [
            {
                "verse": "Uxor, deliciae senis mariti,"
            },
            {
                "verse": "Et casti thalami fides amorque,"
            },
            {
                "verse": "Per te vel viridis mihi senecta est,"
            },
            {
                "verse": "Quem curae fugiunt senem seniles,"
            },
            {
                "verse": "Qui seram supero senex senectam,"
            },
            {
                "verse": "Et canus iuvenum cano furores;"
            },
            {
                "verse": "Sed tanquam redeat calor iuventae,"
            },
            {
                "verse": "Et sis cura recens amorque primus,"
            },
            {
                "verse": "Et primus furor, impetusque saevus,"
            },
            {
                "verse": "Antiquas volo suscitare flammas."
            },
            {
                "verse": "Qualis floridulo nitens in horto"
            },
            {
                "verse": "Nondum puniceas comas reclusit,"
            },
            {
                "verse": "Et iam puniceas comas recludit,"
            },
            {
                "verse": "Ac rarum decus explicare quaerit"
            },
            {
                "verse": "Quae laeto rosa ramulo refulget;"
            },
            {
                "verse": "Talis purpureis genis et ore,"
            },
            {
                "verse": "Ut quae non tenerum cupit maritum,"
            },
            {
                "verse": "Sed iam iam tenerum cupit maritum,"
            },
            {
                "verse": "Cui prima oscula dedicet, suumque"
            },
            {
                "verse": "Florem virginei dicet pudoris,"
            },
            {
                "verse": "Suspirans viduo puella lecto"
            },
            {
                "verse": "Fulgebas mihi, primulosque amores"
            },
            {
                "verse": "Spirabas oculis, sinuque blando"
            },
            {
                "verse": "Afflabas Arabum suos odores,"
            },
            {
                "verse": "Fundebas Charitum suos honores,"
            },
            {
                "verse": "Et laetum gnidiae deae nitorem."
            },
            {
                "verse": "Qualis fulgidulo renidet ore,"
            },
            {
                "verse": "Quae cano vehitur decora cygno,"
            },
            {
                "verse": "Cum compsit caput, et coma repexa"
            },
            {
                "verse": "Procedit thalamo, novosque amores"
            },
            {
                "verse": "Et novas parat excitare flammas:"
            },
            {
                "verse": "Spirant omnia, qua comam reflectit,"
            },
            {
                "verse": "Splendent omnia, qua reflectit ora;"
            },
            {
                "verse": "Talis, qua niveos pedes ferebas,"
            },
            {
                "verse": "Et qua splendidulos moves ocellos,"
            },
            {
                "verse": "Et qua per vacuum reflectis ora"
            },
            {
                "verse": "Spirabas cyprios tuosque odores,"
            },
            {
                "verse": "Stillabas syrium et tuum liquorem,"
            },
            {
                "verse": "Omnisque ambrosiam refragrat aura."
            },
            {
                "verse": "Qualis de croceo toro resurgens"
            },
            {
                "verse": "Mane Aurora nigras repellit umbras,"
            },
            {
                "verse": "Cum, lucem simul et diem reportans,"
            },
            {
                "verse": "Irrorat teneros benigna flores,"
            },
            {
                "verse": "Et spargit varios humi colores:"
            },
            {
                "verse": "Rident prata, canuntque, murmurantque"
            },
            {
                "verse": "Et fontes, volucresque, ramulique;"
            },
            {
                "verse": "Talis, de thalamo vocata, quando"
            },
            {
                "verse": "Ad molles thiasos venis, canisque,"
            },
            {
                "verse": "Pellis tristitias, metus, dolores,"
            },
            {
                "verse": "Rixas, murmura, turbidos tumultus,"
            },
            {
                "verse": "Irrorans animis quietem, amores,"
            },
            {
                "verse": "Ludos, laetitias, iocos, lepores,"
            },
            {
                "verse": "Lusus, gaudia, candidamque pacem,"
            },
            {
                "verse": "Et spargis veneres cupidinesque:"
            },
            {
                "verse": "Rident omnia et aerem serenas,"
            },
            {
                "verse": "Et qui te iuvenis videt, senexque,"
            },
            {
                "verse": "Et quae foemina, seu videt puella"
            },
            {
                "verse": "Optatum cupiunt tibi maritum,"
            },
            {
                "verse": "Felices tibi nuptias precantur."
            },
            {
                "verse": "Tunc, ut de tenui solet favilla"
            },
            {
                "verse": "Crescens igniculus focum repente"
            },
            {
                "verse": "Flammis corripere, aridisque lignis"
            },
            {
                "verse": "Quodcunque adiicies edit voratque,"
            },
            {
                "verse": "Sic me de tenui levis favilla"
            },
            {
                "verse": "Conceptus calor et nigris ocellis"
            },
            {
                "verse": "Imas corripuit vorans medullas:"
            },
            {
                "verse": "Urebat roseus per ora fulgor,"
            },
            {
                "verse": "Urebat niveus per ora candor,"
            },
            {
                "verse": "Urebat coma, myrreus capillus,"
            },
            {
                "verse": "Urebat tumidis latens papillis;"
            },
            {
                "verse": "Mox cursans amor huc, et huc, et illuc,"
            },
            {
                "verse": "Et per guttura, per genas, manusque,"
            },
            {
                "verse": "Et per candida colla, perque frontem,"
            },
            {
                "verse": "Et per pectora, candidosque dentes,"
            },
            {
                "verse": "Ut iam non amoris, sed ignis esset,"
            },
            {
                "verse": "Qui seram quoque calfacit senectam."
            }
        ],
        [
            {
                "verse": "Et mollem cole amaracon, Batilla,"
            },
            {
                "verse": "Et multo madidam fove liquore,"
            },
            {
                "verse": "Et sparsas digitis comas repone,"
            },
            {
                "verse": "Atque illas patulam reflecte in umbram,"
            },
            {
                "verse": "Lusum et delicias tuae fenestrae,"
            },
            {
                "verse": "Et rarum cupidi senis levamen."
            },
            {
                "verse": "Dum te prospicit hortulos colentem,"
            },
            {
                "verse": "Tondentemque comas, simulque ramos"
            },
            {
                "verse": "In conum docili manu prementem,"
            },
            {
                "verse": "Miratur digitos, stupetque ocellos,"
            },
            {
                "verse": "Et totus miser haeret in papillis,"
            },
            {
                "verse": "Frigensque aestuat, aestuansque friget,"
            },
            {
                "verse": "Infelix simul et simul beatus."
            },
            {
                "verse": "Felices sed apes, nemus beatum,"
            },
            {
                "verse": "Quae circumvolitant leguntque flores,"
            },
            {
                "verse": "Et rorem simul et tuos labores"
            },
            {
                "verse": "In tectis relinunt, liquantque nectar."
            },
            {
                "verse": "O qui mesopii liquoris auram"
            },
            {
                "verse": "Hyblae et quaeritis, et valere Hymetum"
            },
            {
                "verse": "Hyblam et dicite, mel batillianum"
            },
            {
                "verse": "Ipsi quaerite. Sordet Hybla, sordet"
            },
            {
                "verse": "Vertex atticus, et liquor Panhormi:"
            },
            {
                "verse": "Ite, et quaerite mel batillianum."
            }
        ],
        [
            {
                "verse": "Cum rides, mihi basium negasti,"
            },
            {
                "verse": "Cum ploras, mihi basium dedisti;"
            },
            {
                "verse": "Una in tristitia libens benigna es,"
            },
            {
                "verse": "Una in laetitia volens severa es."
            },
            {
                "verse": "Nata est de lacrimis mihi voluptas,"
            },
            {
                "verse": "De risu dolor. O miselli amantes,"
            },
            {
                "verse": "Sperate simul omnia, et timete."
            }
        ],
        [
            {
                "verse": "Carae mollia Drusulae labella"
            },
            {
                "verse": "Cum, dux magne, tuis premis labellis,"
            },
            {
                "verse": "Uno cum geminas in ore linguas"
            },
            {
                "verse": "Includis simul et simul recludis,"
            },
            {
                "verse": "Educisque animae beatus auram,"
            },
            {
                "verse": "Quam flat Drusula pectore ex anhelo,"
            },
            {
                "verse": "Cui cedunt arabes syrique odores,"
            },
            {
                "verse": "Et quas idaliae deae capilli"
            },
            {
                "verse": "Spirant ambrosiae, cum amantis ipsa"
            },
            {
                "verse": "In mollis thalamos parat venire,"
            },
            {
                "verse": "Dic, dux maxime, dic, beate amator,"
            },
            {
                "verse": "Non felix tibi, non beatus esse,"
            },
            {
                "verse": "Non vel sorte frui deum videris?"
            },
            {
                "verse": "Idem cum tenero in sinu recumbis,"
            },
            {
                "verse": "Componisque genas genis, manusque"
            },
            {
                "verse": "Haeret altera collo et altera illas,"
            },
            {
                "verse": "Quas partis pudor abdidit, retractas,"
            },
            {
                "verse": "Mox, post murmura mutuosque questus,"
            },
            {
                "verse": "Post suspiria et osculationes,"
            },
            {
                "verse": "Imis cum resolutus a medullis"
            },
            {
                "verse": "Defluxit calor, et iacetis ambo"
            },
            {
                "verse": "Lassi, languidulique, fessulique,"
            },
            {
                "verse": "Ignorasque tuone Drusulaene,"
            },
            {
                "verse": "Tuus pectore spiritus pererret,"
            },
            {
                "verse": "Tuo an spiritus illius recurset,"
            },
            {
                "verse": "Uterque an simul erret hic et illic,"
            },
            {
                "verse": "Dic, dux maxime, dic, beate amator,"
            },
            {
                "verse": "Non sordent tibi regna, sordet aurum?"
            },
            {
                "verse": "Non unus tibi coelitum videris?"
            },
            {
                "verse": "Et cum lacteolo sinu quiescens"
            },
            {
                "verse": "Fessus languidulum capis soporem,"
            },
            {
                "verse": "Carpis dulciculum beate somnum,"
            },
            {
                "verse": "Non fallor, tibi, credo, dormienti"
            },
            {
                "verse": "Occurrit Charitum nitens figura,"
            },
            {
                "verse": "Occurrit Veneris decora imago,"
            },
            {
                "verse": "Miraris faciem, genas, capillum,"
            },
            {
                "verse": "Dentis, oscula, candidamque frontem,"
            },
            {
                "verse": "Nigra et lumina, paetulos ocellos,"
            },
            {
                "verse": "Colla et candida, vesculas papillas;"
            },
            {
                "verse": "At cum te placidus sopor reliquit,"
            },
            {
                "verse": "Reliquit Charitum nitens figura,"
            },
            {
                "verse": "Reliquit Veneris decora imago,"
            },
            {
                "verse": "Sola et Drusula lectulo remansit,"
            },
            {
                "verse": "Quas somnus veneremque gratiasque"
            },
            {
                "verse": "Ostendit tibi, quas quies sopora:"
            },
            {
                "verse": "Nonne his Drusula par tibi videtur?"
            },
            {
                "verse": "Unamque has tibi Drusulam referre?"
            },
            {
                "verse": "Dic, dux maxime, dic, beate amator,"
            },
            {
                "verse": "Non credis simul et deas dolere,"
            },
            {
                "verse": "Atque uni tibi et invidere divos?"
            }
        ],
        [
            {
                "verse": "Martini sacer est dies. Abite,"
            },
            {
                "verse": "Curae pervigiles; venite, somni;"
            },
            {
                "verse": "Quicquid sollicitum, recedat a me,"
            },
            {
                "verse": "Dulces undique perstrepant cachinni;"
            },
            {
                "verse": "Hac nil luce bibacius sit usquam,"
            },
            {
                "verse": "Nil his somniculosius tenebris."
            },
            {
                "verse": "Sed somnos pater excitet Lyaeus."
            },
            {
                "verse": "Festina, puer, i, petrutianas"
            },
            {
                "verse": "Cellas ictibus usque verberato:"
            },
            {
                "verse": "Illas nam pater incolit Lyaeus,"
            },
            {
                "verse": "Illinc promito, quas volo, quietes."
            },
            {
                "verse": "Cretensis fluat hinc et inde bacchus,"
            },
            {
                "verse": "Hinc illinc liquor aureus Falerni;"
            },
            {
                "verse": "Certent Massica caecubis racemis,"
            },
            {
                "verse": "Et levis Chios, ac severa Lesbos,"
            },
            {
                "verse": "Ac Vernacia brutiis diotis;"
            },
            {
                "verse": "Fundat regia Moroan Panhormus,"
            },
            {
                "verse": "Sed nec Corsica Barolumque gratae"
            },
            {
                "verse": "Bacchi delitiae, aut madens Tarentum"
            },
            {
                "verse": "Non dulces mihi funditent lagenas;"
            },
            {
                "verse": "Mitte et, Melphia, Clariana, mitte."
            },
            {
                "verse": "Muscatum mihi mittat haec, et illa:"
            },
            {
                "verse": "Raros postulat haec dies liquores,"
            },
            {
                "verse": "Nardo non sine myrteoque rore."
            },
            {
                "verse": "Tu Scalam pete non novum sodalem:"
            },
            {
                "verse": "Dic, e scriniolo sinuque amatae"
            },
            {
                "verse": "Uxoris mihi cyprios odores,"
            },
            {
                "verse": "Zebethi quoque proferat liquores."
            },
            {
                "verse": "Heu quod frigida me gravat senecta:"
            },
            {
                "verse": "Non, non haec sine vinula puella"
            },
            {
                "verse": "Abiret mihi nox. Adest Lyaeus,"
            },
            {
                "verse": "Adest laetitiae pater; valete"
            },
            {
                "verse": "Tristes excubiae, sopor venito;"
            },
            {
                "verse": "Misce nunc cyathos, puer, repostos."
            },
            {
                "verse": "Sic somni pater imperat Lyaeus."
            }
        ],
        [
            {
                "verse": "Brancato Maritella copulatur."
            },
            {
                "verse": "Dulcis coniugii bonum sit omen,"
            },
            {
                "verse": "Sit felix simul et viro, et puellae,"
            },
            {
                "verse": "Et natis pariter, nepotibusque;"
            },
            {
                "verse": "Nascatur similis puer parenti,"
            },
            {
                "verse": "Nascatur similis puella matri,"
            },
            {
                "verse": "Gratus castaliae puer choreae,"
            },
            {
                "verse": "Grata et dulichiae puella divae:"
            },
            {
                "verse": "Haec nos coniugibus bene ominemur."
            },
            {
                "verse": "Nunc qualis tibi sit futura pugna,"
            },
            {
                "verse": "Brancate, accipias, novus maritus"
            },
            {
                "verse": "Cum sis, et nova cum tibi sit uxor."
            },
            {
                "verse": "Intras cum thalamum, quiete prima,"
            },
            {
                "verse": "Ne statim venias ad arma, dico,"
            },
            {
                "verse": "Sed blandis precibus iocisque blandis"
            },
            {
                "verse": "Pertentes aditum, cachinnulisque;"
            },
            {
                "verse": "Misce his oscula, nunc petita blande,"
            },
            {
                "verse": "Nunc furtim tibi rapta, nunc negata,"
            },
            {
                "verse": "Quae per vim capias. Nec erubescas"
            },
            {
                "verse": "Mox ad lacteolas manum papillas"
            },
            {
                "verse": "Tractans iniicere, ac subinde collo"
            },
            {
                "verse": "Impressum tenero notare dentem;"
            },
            {
                "verse": "Nec non et tumidum foemur latusque"
            },
            {
                "verse": "Tractabis niveum, manuque levi"
            },
            {
                "verse": "Ad dulcem venerem viam parabis,"
            },
            {
                "verse": "Nam dulcis veneris manus ministra est."
            },
            {
                "verse": "Post blanda oscula garrulasque voces,"
            },
            {
                "verse": "Dulcisque illecebras, iocosque molles,"
            },
            {
                "verse": "Post tactus teneros levesque rixas,"
            },
            {
                "verse": "Cum sese ad cupidos resolvit illa"
            },
            {
                "verse": "Amplexus, simul et timet, cupitque,"
            },
            {
                "verse": "Tunc signum cane, tunc licebit arma"
            },
            {
                "verse": "Totis expedias, amice, castris,"
            },
            {
                "verse": "Telum cominus hinc et inde vibrans,"
            },
            {
                "verse": "Dum vulnus ferus inferas amatum."
            }
        ],
        [
            {
                "verse": "Si quaeris Venerem Cupidinemque,"
            },
            {
                "verse": "Dulcis Fanniolae labella quaeras;"
            },
            {
                "verse": "Hic sedem posuit suam Cupido,"
            },
            {
                "verse": "Hic laetas agitat Venus choreas."
            }
        ],
        [
            {
                "verse": "Quod sim fuscula, quod nigella, et ipsae"
            },
            {
                "verse": "Fusco in pectore nigricent papillae,"
            },
            {
                "verse": "Quid tum? Nox nigra, fusculae tenebrae,"
            },
            {
                "verse": "Nocturnis colitur Venus tenebris,"
            },
            {
                "verse": "Optat nox Venerem, Venus tenebras,"
            },
            {
                "verse": "Et noctes Venerem tenebricosae"
            },
            {
                "verse": "Delectant, pueri in sinu locata"
            },
            {
                "verse": "Lusus dum facit improbasque rixas."
            },
            {
                "verse": "Ergo his in tenebris latebricosis,"
            },
            {
                "verse": "His nos in latebris tenebricosis,"
            },
            {
                "verse": "Lecto compositi, quiete in una,"
            },
            {
                "verse": "Ductemus Venerem, toroque vincti"
            },
            {
                "verse": "Condamus tenebras, sopore ab ipso"
            },
            {
                "verse": "Dum solis Venus excitet sub ortum."
            }
        ],
        [
            {
                "verse": "Quis haec, me miserum, labella suxit?"
            },
            {
                "verse": "Quis has, me miserum, genas momordit?"
            },
            {
                "verse": "Quis collo, ah miserum, notas reliquit?"
            },
            {
                "verse": "Quis ah, quis teneras sacer papillas"
            },
            {
                "verse": "Tractavit digitis manuque pressit?"
            },
            {
                "verse": "Quis candentia gutture ex eburno"
            },
            {
                "verse": "Accepit spolia ore, dente, labris?"
            },
            {
                "verse": "Quis felix animam, beatus hudo"
            },
            {
                "verse": "Quis de pectore rettulit salivam?"
            },
            {
                "verse": "Quis o caetera, sed quis, ah quis? Heu,"
            },
            {
                "verse": "Meme iam miserum iuvat perire."
            },
            {
                "verse": "Quis stricto pugione pectus haurit?"
            },
            {
                "verse": "Hic, hic est dolor ense finiendus."
            }
        ],
        [
            {
                "verse": "Quae ramo geminae sedetis una"
            },
            {
                "verse": "Atque una canitis, vagae volucres,"
            },
            {
                "verse": "Una et gutture luditis canoro,"
            },
            {
                "verse": "Cum vobis amor unus, una cura,"
            },
            {
                "verse": "Unum sit studium et fidele amoris"
            },
            {
                "verse": "(Nostri nam variant subinde amores),"
            },
            {
                "verse": "Vos, blandae volucres, amoris instar,"
            },
            {
                "verse": "Exemplum fidei iugalis unum,"
            },
            {
                "verse": "Quae vis, obsecro, dicite, est amoris"
            },
            {
                "verse": "Tam constans male dissidensque secum?"
            },
            {
                "verse": "Nam, si pascitur e calore et igni,"
            },
            {
                "verse": "Cur, o cur miseri subinde amantes"
            },
            {
                "verse": "Frigescunt simul et tremunt, geluque"
            },
            {
                "verse": "Toto pectore sanguis obrigescit?"
            },
            {
                "verse": "Sin est frigida vis geluque ab ipso"
            },
            {
                "verse": "Horrescit simul omnibus medullis,"
            },
            {
                "verse": "Cur, o cur miseri subinde amantes"
            },
            {
                "verse": "Uruntur tacito calore et igni,"
            },
            {
                "verse": "Toto pectore sanguis ustulatur?"
            },
            {
                "verse": "Quaenam haec tam varians subinde vis, ut"
            },
            {
                "verse": "Alternis calor imperet geluque?"
            },
            {
                "verse": "Vos o dicite, blandulae volucres,"
            },
            {
                "verse": "Exemplum fidei atque amoris unum."
            }
        ],
        [
            {
                "verse": "Cum mollis digitos acumque miror,"
            },
            {
                "verse": "Miror artifices manus opusque,"
            },
            {
                "verse": "Inter fasciolas papillulamque"
            },
            {
                "verse": "Obliquis oculis repente vidi:"
            },
            {
                "verse": "Quid vidi, video, an videre credo?"
            },
            {
                "verse": "Sed certe video, en videtis ipsi"
            },
            {
                "verse": "Pulcro e pectore, gemmeis papillis"
            },
            {
                "verse": "Lucillae radium refulxe solis."
            },
            {
                "verse": "Nox est conscia, quae repente luxit,"
            },
            {
                "verse": "Quaeque expalluit illico lucerna,"
            },
            {
                "verse": "Ad quam tum digitos movebat ipsa."
            },
            {
                "verse": "Quod ni fasciolae papillulisque"
            },
            {
                "verse": "Admosset teneram manum repente,"
            },
            {
                "verse": "Fulxisset roseus dies repente,"
            },
            {
                "verse": "Fulxissent mediam diem tenebrae."
            },
            {
                "verse": "Fert Lucilla diem sinu corusco, et"
            },
            {
                "verse": "Splendet pectore candidante solem."
            }
        ],
        [
            {
                "verse": "Baianas petiit Neaera thermas,"
            },
            {
                "verse": "Neaeram sequitur Venus, Cupido"
            },
            {
                "verse": "It matri comes, it Iocusque Amorque,"
            },
            {
                "verse": "Succedunt Charites, praeit Neaera."
            },
            {
                "verse": "Haec acres oculis iacit sagittas,"
            },
            {
                "verse": "Incensas Venus excutit favillas,"
            },
            {
                "verse": "At suspiria suscitat Cupido,"
            },
            {
                "verse": "Cit curas teneras Iocus levesque"
            },
            {
                "verse": "Et risus movet et serit lepores,"
            },
            {
                "verse": "Torquet spicula, tendit acer arcum"
            },
            {
                "verse": "Innitens Amor, hucque et huc et illuc"
            },
            {
                "verse": "Spargit vulnera, funditat venenum;"
            },
            {
                "verse": "At blandae Charites canunt, levantque"
            },
            {
                "verse": "Curas sollicitas, linuntque plagas,"
            },
            {
                "verse": "Miscent et lacrimis iocos. Neaera"
            },
            {
                "verse": "Ipsa inter veneres cupidinesque"
            },
            {
                "verse": "Incedit dominans, regitque euntis,"
            },
            {
                "verse": "Et legem statuit deis deabusque."
            },
            {
                "verse": "O felix (mihi crede) Petre, felix,"
            },
            {
                "verse": "Cui formosa Neaera, cui Cupido"
            },
            {
                "verse": "Et Cypris favet, et favent Amores,"
            },
            {
                "verse": "Cui blandae Charites parant choreas,"
            },
            {
                "verse": "Et motus numeris modosque miscent."
            },
            {
                "verse": "O felix iterum et quater beate"
            },
            {
                "verse": "Summonti, tibi lacteae puellae"
            },
            {
                "verse": "Praetendunt teneros sinus, Neaera"
            },
            {
                "verse": "Praefert oscula, mordicat labella."
            }
        ],
        [
            {
                "verse": "Comptis Altilius placet puellis,"
            },
            {
                "verse": "Incomptae Altilio placent puellae,"
            },
            {
                "verse": "Iratam quia fecerit Dionem."
            },
            {
                "verse": "Cano candidior puella cygno,"
            },
            {
                "verse": "Quam totis amor insidens medullis"
            },
            {
                "verse": "Fulgentis pueri usserat calore,"
            },
            {
                "verse": "Oblatum sibi dum suaviari,"
            },
            {
                "verse": "Dum levi cupit hinc et inde collo"
            },
            {
                "verse": "Utraque et simul implicare palma,"
            },
            {
                "verse": "Hic trux Altilius reflectit ora,"
            },
            {
                "verse": "Et dextra cupidas manus repellit,"
            },
            {
                "verse": "Ac verbis ferus improbis minatur."
            },
            {
                "verse": "Tunc illa in miseros abit dolores,"
            },
            {
                "verse": "Et largus cadit himber ex ocellis,"
            },
            {
                "verse": "Torpent pectora, mensque, corculumque,"
            },
            {
                "verse": "Semi et mortua lectulo recumbit,"
            },
            {
                "verse": "Ultricem in puerum imprecata divam."
            },
            {
                "verse": "Incomptae Altilio hinc placent puellae."
            }
        ],
        [
            {
                "verse": "Musae, quas adamet meus Marullus,"
            },
            {
                "verse": "Aut siquae redament meum Marullum,"
            },
            {
                "verse": "Musae, dicite, nanque amare certum est."
            },
            {
                "verse": "Nosti delitias puellularum,"
            },
            {
                "verse": "Nosti quae veneres cupidinesque"
            },
            {
                "verse": "Argutis iaculatur ex ocellis,"
            },
            {
                "verse": "Quae spirat casiamque cinnamumque,"
            },
            {
                "verse": "Ministrat pharetram facesque Amori"
            },
            {
                "verse": "Pulcro pectore dia Septimilla?"
            },
            {
                "verse": "Haec illa est, quam adamat tuus Marullus,"
            },
            {
                "verse": "Quae contra redamat suum Marullum,"
            },
            {
                "verse": "Felix copula, mutui calores."
            }
        ],
        [
            {
                "verse": "Quid Caraciolus meus sodalis,"
            },
            {
                "verse": "Quid Franciscus agit meus? Caletne?"
            },
            {
                "verse": "Quid ni, cui tener ignis usque et usque"
            },
            {
                "verse": "Usque et mollibus ardet in medullis,"
            },
            {
                "verse": "Usque fulgidulis micat favillis:"
            },
            {
                "verse": "Crudelis pueri impias sagittas,"
            },
            {
                "verse": "Immanem pharetram dei minacis."
            },
            {
                "verse": "Absens uritur hic amans misellus,"
            },
            {
                "verse": "Absenti rapitur misellus igni,"
            },
            {
                "verse": "Ardenti miser ustulatur aura;"
            },
            {
                "verse": "At trux Harmosyne faces ministrat,"
            },
            {
                "verse": "Et ridet simul, et dolet querentem,"
            },
            {
                "verse": "Promittit simul, et negat roganti:"
            },
            {
                "verse": "O quam difficiles gravesque amores."
            },
            {
                "verse": "Sed tu, si sapias, meus sodalis,"
            },
            {
                "verse": "Contemne Harmosynas Myrosynasque,"
            },
            {
                "verse": "Et dulcis tibi quaere Postumillas,"
            },
            {
                "verse": "Ad quas tu venias meridiator,"
            },
            {
                "verse": "Et nocturnus eas, eas diurnus;"
            },
            {
                "verse": "Cum quis in socio toro quiescas;"
            },
            {
                "verse": "In quarum tenero sinu recumbas,"
            },
            {
                "verse": "Optatos capiens simul sopores"
            },
            {
                "verse": "Post gratam venerem levesque rixas,"
            },
            {
                "verse": "Cum sese improbulus remisit ardor,"
            },
            {
                "verse": "Languent corpora, succidunt ocelli,"
            },
            {
                "verse": "E colloque graves cadunt lacerti,"
            },
            {
                "verse": "Et mutae reticent in ore linguae."
            },
            {
                "verse": "Tum felix (mihi crede), tum beatus,"
            },
            {
                "verse": "Tum luces tibi fulxerint serenae,"
            },
            {
                "verse": "Tum noctes tibi luxerint beatae."
            },
            {
                "verse": "Quaerunt ludere, non dolere amores."
            }
        ],
        [
            {
                "verse": "Dum furtim mihi das negasque ocellos,"
            },
            {
                "verse": "Opponisque manum, simulque rides,"
            },
            {
                "verse": "Post hinc et variat color per ora,"
            },
            {
                "verse": "Et suspiria lassa sentiuntur,"
            },
            {
                "verse": "Stillatim mihi corda deliquescunt,"
            },
            {
                "verse": "Sudor tempora frigidus pererrat,"
            },
            {
                "verse": "Et passim tremor ossibus vagatur,"
            },
            {
                "verse": "Ut sensus animum repente linquant,"
            },
            {
                "verse": "Ut fiam miser et beatus una."
            },
            {
                "verse": "Sed iam plus solito nitescit aer,"
            },
            {
                "verse": "Iam lux candidior diem serenat:"
            },
            {
                "verse": "Cur ah, cur tenebrae repente nobis,"
            },
            {
                "verse": "Cur nox exoritur, nigrescit aura?"
            },
            {
                "verse": "An sentis, miser, an, miselle, sentis?"
            },
            {
                "verse": "Stella est ad speculam, refulxit in te:"
            },
            {
                "verse": "Solem lumina victa pertimescunt."
            },
            {
                "verse": "O claras medio die tenebras,"
            },
            {
                "verse": "O lucem sine nube nigricantem."
            }
        ],
        [
            {
                "verse": "Misit caseolos mihi Marullus,"
            },
            {
                "verse": "Cumque his versiculos venustiores,"
            },
            {
                "verse": "Quales maenaliae canunt puellae"
            },
            {
                "verse": "Una cum gelido lavantur amne,"
            },
            {
                "verse": "Quales aoniae canunt sorores"
            },
            {
                "verse": "Cum laetas agitant simul choreas."
            },
            {
                "verse": "Par est versiculis referre versus:"
            },
            {
                "verse": "Quid pro caseolis referre par est?"
            },
            {
                "verse": "Oranda est mihi blanda Septimilla,"
            },
            {
                "verse": "Ut pro caseolis velit referre"
            },
            {
                "verse": "Centum basiola et catulliana,"
            },
            {
                "verse": "Centum suaviola atque lesbiana."
            }
        ],
        [
            {
                "verse": "Sunt gratae in tenebris faces, in aestu"
            },
            {
                "verse": "Afflatus levior recentis aurae,"
            },
            {
                "verse": "Defessis sopor, instrepentis undae"
            },
            {
                "verse": "Languenti sonitus, sitique pressis"
            },
            {
                "verse": "Stillans e patera fluente lympha,"
            },
            {
                "verse": "Est grata et senibus quies merumque;"
            },
            {
                "verse": "Nec aegro iuveni sopor, nec aura,"
            },
            {
                "verse": "Nec rivus strepitans, quies, merumve"
            },
            {
                "verse": "Aufert tristitiam aut levat dolores,"
            },
            {
                "verse": "Sed risus tenerae procax puellae,"
            },
            {
                "verse": "Paetisque ex oculis remissa flamma,"
            },
            {
                "verse": "Afflat quae veneremque gratiamque,"
            },
            {
                "verse": "Sed dulces recreant leporis aurae,"
            },
            {
                "verse": "Et molles choreae, et modi canori."
            },
            {
                "verse": "Felix Endymion suopte somno:"
            },
            {
                "verse": "Non curae vigiles amoris illum"
            },
            {
                "verse": "Torquent, sollicitudo nec diurna,"
            },
            {
                "verse": "Non suspiria garrulive questus,"
            },
            {
                "verse": "Quem coelo dea dum petit relicto,"
            },
            {
                "verse": "Dum Latmon petit et suos amores,"
            },
            {
                "verse": "Titillat placido toro iacentem,"
            },
            {
                "verse": "Sopito illecebras facit iocosque,"
            },
            {
                "verse": "Sopiti immoritur labris genisque,"
            },
            {
                "verse": "Parcit sed placidae tamen quieti."
            },
            {
                "verse": "At te balneolae tuae bearunt,"
            },
            {
                "verse": "Beavit Veneris sopora myrtus,"
            },
            {
                "verse": "Bearunt Charites deae ministrae,"
            },
            {
                "verse": "E quis, o Charitee, nomen hauris."
            },
            {
                "verse": "Hae, dum balneolis frequens lavaris,"
            },
            {
                "verse": "Dum myrtos canis et canis Dionen,"
            },
            {
                "verse": "Et Lunae revocas per ora nomen,"
            },
            {
                "verse": "Illam composito toro locarunt"
            },
            {
                "verse": "Et laetam gelida stetere in umbra."
            },
            {
                "verse": "Effulxitque novo decore Luna,"
            },
            {
                "verse": "Ac nudis iubar extulit papillis,"
            },
            {
                "verse": "Cuius roridulo e sinu beatae"
            },
            {
                "verse": "Spirabant rosei liquoris aurae,"
            },
            {
                "verse": "Cuius de teneris fluens labellis"
            },
            {
                "verse": "Stillatim ambrosiae liquebat humor,"
            },
            {
                "verse": "Quo, myrtos ubi lectulumque et ipsum"
            },
            {
                "verse": "Afflavit, Zephyrumque ab ore civit,"
            },
            {
                "verse": "In te delitias suas refudit,"
            },
            {
                "verse": "Refudit cyprium et syrum liquorem,"
            },
            {
                "verse": "Ac tecum viridi iocosa in umbra"
            },
            {
                "verse": "Tecumque assyrio beata lecto"
            },
            {
                "verse": "Ludit idaliae iocos palaestrae,"
            },
            {
                "verse": "Et tecum placida cubat quiete."
            },
            {
                "verse": "Felix balneolum, lavante Luna,"
            },
            {
                "verse": "Felicesque, dea iocante, myrti,"
            },
            {
                "verse": "Felix lectule, lusitante diva,"
            },
            {
                "verse": "Felices, Chariteo amante, Baiae."
            }
        ],
        [
            {
                "verse": "Ne tu ne pete balneas, Aquosa;"
            },
            {
                "verse": "Quin molles iubeas valere Baias"
            },
            {
                "verse": "Et litus madidum ebriosque fontis."
            },
            {
                "verse": "Nil illis petulantius lacunis,"
            },
            {
                "verse": "Infractum magis impudentiusque."
            },
            {
                "verse": "O iam iam pete balneas, Aquosa,"
            },
            {
                "verse": "Et litus tepidum et lacus salubres."
            },
            {
                "verse": "Nil Baiis moderatius severis,"
            },
            {
                "verse": "Ad quas palladius chorus migravit,"
            },
            {
                "verse": "Migravit studium pudoris omne,"
            },
            {
                "verse": "Migrarunt simul attici lepores"
            },
            {
                "verse": "Atque artes itidem bonae migrarunt,"
            },
            {
                "verse": "His postquam Hippolyte lavavit undis,"
            },
            {
                "verse": "Quam Musae erudiere, comitasque"
            },
            {
                "verse": "Fovit mesopio sinu, decorque"
            },
            {
                "verse": "Atque una pudor arte temperarunt,"
            },
            {
                "verse": "Et virtus numeros suos per omnes"
            },
            {
                "verse": "Exornans solio suo locavit"
            },
            {
                "verse": "Reddentem populo patrique iura."
            },
            {
                "verse": "Hinc mores dominae sequuntur undae,"
            },
            {
                "verse": "Ut nil sit mage balneis severum,"
            },
            {
                "verse": "Nil Baiis moderatius sit ipsis."
            },
            {
                "verse": "Quocirca cole balneas, Aquosa,"
            },
            {
                "verse": "Et litus medicum atque aquas salubres,"
            },
            {
                "verse": "Quas et pierides colunt puellae,"
            },
            {
                "verse": "Quis et se Cicero Maroque lavit."
            },
            {
                "verse": "Dum hic Anchisiaden canit vagantem,"
            },
            {
                "verse": "Ille socraticos refert libellos."
            }
        ],
        [
            {
                "verse": "Nolo caseolos ducis tenacis;"
            },
            {
                "verse": "Vani caseoli ducis, valete;"
            },
            {
                "verse": "Ducis caseolos nihil moramur;"
            },
            {
                "verse": "Ducis caseoli, valete, abite:"
            },
            {
                "verse": "Albini volo dona liberalis."
            },
            {
                "verse": "Albinus mihi carduos sicanos,"
            },
            {
                "verse": "Albinus mihi salsulas olivas,"
            },
            {
                "verse": "Albinus mihi mella succarumque,"
            },
            {
                "verse": "Quin et fasciculos dedit rosarum;"
            },
            {
                "verse": "Promisit quoque cyprios odores,"
            },
            {
                "verse": "Missurus quoque myrteos liquores."
            },
            {
                "verse": "Vani caseoli ducis, valete;"
            },
            {
                "verse": "Nil iam caseolos ducis moramur:"
            },
            {
                "verse": "Albini volo dona liberalis."
            },
            {
                "verse": "Albinum faciles ament puellae,"
            },
            {
                "verse": "Albino faveat Venusque Amorque."
            },
            {
                "verse": "Alfonsum tetricae doment puellae,"
            },
            {
                "verse": "Alfonso noceat Venusque Amorque,"
            },
            {
                "verse": "Sint et Drusula Drusulaeque ocelli"
            },
            {
                "verse": "Irati nimis atque saevientes;"
            },
            {
                "verse": "Et cepas simul alliumque ructet,"
            },
            {
                "verse": "Siquando ad thalamum vocabit illum,"
            },
            {
                "verse": "Professus dare, qui mihi recusat,"
            },
            {
                "verse": "Paucos caseolos, inane donum."
            }
        ]
    ]
}