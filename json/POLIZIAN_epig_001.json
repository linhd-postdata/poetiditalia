{
    "author": "Angelo Poliziano",
    "title": "epigrammata",
    "url": "http://www.poetiditalia.it/texts/POLIZIAN|epig|001",
    "text": [
        [
            {
                "verse": "Dulce mihi quondam studium fuit; invidia sed me"
            },
            {
                "verse": "Paupertas laceros tuerruit uncta sinus."
            },
            {
                "verse": "Nunc igitur, quondiam vates fit fabula vulgi,"
            },
            {
                "verse": "Esse reor satius cedere temporibus."
            }
        ],
        [
            {
                "verse": "Cum referam attonito, Medices, tibi carmina plectro,"
            },
            {
                "verse": "Ingeniumque tibi serviat omne meum,"
            },
            {
                "verse": "Quod tegor attrita ridet plebecula veste;"
            },
            {
                "verse": "Tegmina quod pedibus sint recutita meis;"
            },
            {
                "verse": "Quod digitos caligae, disrupto carcere, nudos"
            },
            {
                "verse": "Permittunt caelo liberiore frui;"
            },
            {
                "verse": "Intima bombycum vacua est quod stamine vestis,"
            },
            {
                "verse": "Sectaque de caesa vincula fallit ove."
            },
            {
                "verse": "Ridet; et ignarum sic me putat esse poetam,"
            },
            {
                "verse": "Nec placuisse animo carmina nostra tuo."
            },
            {
                "verse": "Tu contra effusas toto sic pectore laudes"
            },
            {
                "verse": "Ingeris, ut libris sit data palma meis."
            },
            {
                "verse": "Hoc tibi si credi cupis et cohibere popellum,"
            },
            {
                "verse": "Laurenti, vestes iam mihi mitte tuas."
            }
        ],
        [
            {
                "verse": "Dum cupio ingentes numeris tibi solvere grates,"
            },
            {
                "verse": "Laurent, aetatis gloria prima tuae,"
            },
            {
                "verse": "Excita iamdudum longo mihi murumure, tandem"
            },
            {
                "verse": "Adstitit arguta Calliopaea lira."
            },
            {
                "verse": "Adstitit; inque meo preciosas corpore vestes"
            },
            {
                "verse": "Ut vidit, pavidum rettulit inde pedem,"
            },
            {
                "verse": "Nec potuit culti faciem Dea nosse poetae"
            },
            {
                "verse": "Corporaque in tyrio conspicienda sinu."
            },
            {
                "verse": "Si minus ergo tibi meritas ago carmine grates,"
            },
            {
                "verse": "Frustrata est calamum Diva vocata meum."
            },
            {
                "verse": "Mox tibi sublato modulabor pectine versus,"
            },
            {
                "verse": "Cultibus assuerit cum mea musa novis."
            }
        ],
        [
            {
                "verse": "Pontice, vis nostro cumulum superaddere amori,"
            },
            {
                "verse": "Inque dies fieri semper amabilior?"
            },
            {
                "verse": "Vis mihi vel tenera iucundior esse puella?"
            },
            {
                "verse": "Vis mihi vel geminis charior esse oculis?"
            },
            {
                "verse": "Mitte leves numeros, calamo nec parce iocoso;"
            },
            {
                "verse": "Mitte tuae testes carmina nequitiae."
            },
            {
                "verse": "Si facies, charo fies mihi charior auro"
            },
            {
                "verse": "Et nitido Phoebi sidere fulgidior;"
            },
            {
                "verse": "At si non facies, vili mihi vilior alga"
            },
            {
                "verse": "Atque asini fies stercore sordidior."
            }
        ],
        [
            {
                "verse": "Quod dubia incerto variantur nubila Phoebo,"
            },
            {
                "verse": "Dum petis etruscos, maxime Xiste, lares,"
            },
            {
                "verse": "Quid mirare? Tuae sol ipse umbracula fronti"
            },
            {
                "verse": "Obiicit, et radios temperat ipse suos."
            },
            {
                "verse": "Sic te, Xiste, videt, sic te non laedit; et uno"
            },
            {
                "verse": "Tempore sic geminum perficit officium."
            },
            {
                "verse": "Iure igitur parent homines cui sidera parent:"
            },
            {
                "verse": "Spes hominum prima es, primaque cura Deum."
            }
        ],
        [
            {
                "verse": "Tenderet etruscam nuper cum Xistus in urbem,"
            },
            {
                "verse": "Aurea quae magni signa leonis habet,"
            },
            {
                "verse": "Viderat assiduis pallentes solibus herbas,"
            },
            {
                "verse": "Et cava limose flumina sicca sinu;"
            },
            {
                "verse": "Viderat et querulis poscentem vocibus imbres"
            },
            {
                "verse": "Effusas populum congeminare preces."
            },
            {
                "verse": "Ergo salutiferos suspendit in aethere nimbos,"
            },
            {
                "verse": "Dum pergit lydas Xistus adire domos:"
            },
            {
                "verse": "Inde ubi iam laetus mediae sese intulit urbi,"
            },
            {
                "verse": "Obtulit et Tuscis ora serena piis,"
            },
            {
                "verse": "Ardua laxato discussit nubila caelo,"
            },
            {
                "verse": "Et liquido arentem nectare lavit humum."
            },
            {
                "verse": "An quisquam neget esse deum te, Xiste, tenentem"
            },
            {
                "verse": "Imperium terris imperiumque polo?"
            }
        ],
        [
            {
                "verse": "Verba dedi Xisto; decet haec dare dona poetam:"
            },
            {
                "verse": "Aera decet Xistum reddere; verba refert."
            },
            {
                "verse": "Verum habet ille alios qui dent sibi verba, fatemur;"
            },
            {
                "verse": "Aera tamen qui nunc det mihi nullus adest."
            }
        ],
        [
            {
                "verse": "Quam peto si dederis, dulcis Salviate, salutem,"
            },
            {
                "verse": "Oh quam convenient nomina tanta tibi!"
            },
            {
                "verse": "Parva peto, dare magna soles; da parva petenti:"
            },
            {
                "verse": "Parva tamen nescis si dare, magna dato."
            },
            {
                "verse": "Parva tibi, sed magna mihi sunt ista; rogamus"
            },
            {
                "verse": "De nobis Xisto haec dicere verba velis:"
            },
            {
                "verse": "\"Est iuvenis; te, Xiste, colit veneratur amatque;"
            },
            {
                "verse": "Spes sibi tu prima es, primaque cura sibi;"
            },
            {
                "verse": "Nec malus est vates, nec pessima carmina condit,"
            },
            {
                "verse": "Sed nullo hic vates est tamen aere gravis.\""
            },
            {
                "verse": "Hoc satis est; divo mandamus caetera Xisto:"
            },
            {
                "verse": "Sat bene perspiciet quid tua verba petant."
            }
        ],
        [
            {
                "verse": "Credebam demens Xistum mihi verba dedisse;"
            },
            {
                "verse": "Fallebar, vates nam mihi verba dabam."
            },
            {
                "verse": "Nil queror; insanis mos est dare verba poetis:"
            },
            {
                "verse": "Di faciant ne sis, Xiste, poeta mihi!"
            }
        ],
        [
            {
                "verse": "Dicenti te, Xiste, deum si dona dedisses"
            },
            {
                "verse": "Quae petiit, iam te diceret esse Iovem."
            }
        ],
        [
            {
                "verse": "Quod recidiva novas diffundit vertice frondes"
            },
            {
                "verse": "Quae Medicam surgit populus ante domum,"
            },
            {
                "verse": "Cui quondam, ogygio fierent cum sacra Lyaeo,"
            },
            {
                "verse": "Admovit rapidas ebria turba faces,"
            },
            {
                "verse": "Quid mirum? Herculeis nam cum Laurentius armis"
            },
            {
                "verse": "Aemulus, ausonios temperet arte lares,"
            },
            {
                "verse": "Ipse suas iuveni Tirynthius explicat umbras,"
            },
            {
                "verse": "Implicet ut meritum laeta corona caput."
            },
            {
                "verse": "Sic quoniam dextro modulatur Apolline carmen,"
            },
            {
                "verse": "Ante suas lauri circumiere comas."
            },
            {
                "verse": "Nunc igitur, duplici crines lambente corona,"
            },
            {
                "verse": "Se bello ostendet seque valere toga."
            }
        ],
        [
            {
                "verse": "Quod canis hesperio, Medices, tibi missus ab Hebro"
            },
            {
                "verse": "Terribiles vasto strangulat ore feras,"
            },
            {
                "verse": "Ast hominem pavido metuit contingere rictu,"
            },
            {
                "verse": "Nil mirum; domina convenit ille suo:"
            },
            {
                "verse": "Sic tua nam sontes, Laurenti, poena coercet,"
            },
            {
                "verse": "Sic referunt abs te praemia digna pii."
            }
        ],
        [
            {
                "verse": "Invideo Pisis, Laurenti, nec tamen odi,"
            },
            {
                "verse": "Ne mihi displiceat quae tibi terra placet."
            }
        ],
        [
            {
                "verse": "Cum commissa sibi tellus malefida negasset"
            },
            {
                "verse": "Semina, et agricolae falleret herba fidem;"
            },
            {
                "verse": "Protinus optatas patriae tua dextera fruges"
            },
            {
                "verse": "Obtulit, et celerem iussit abire famem."
            },
            {
                "verse": "Nec mora; pisaeis commutas sedibus urbem"
            },
            {
                "verse": "Servatam, et nimio tempore lentus abes."
            },
            {
                "verse": "Heu, quid agis? Patriae, Laurens, te redde gementi."
            },
            {
                "verse": "Non facta est donis laetior illa tuis:"
            },
            {
                "verse": "Maesta dolet, malletque famem perferre priorem"
            },
            {
                "verse": "Quam deiderium patria ferre tui."
            }
        ],
        [
            {
                "verse": "Celsa triumphatis, Medices, Florentia Pisis"
            },
            {
                "verse": "Invidet. Ut dominam se putet ipsa, redi."
            }
        ],
        [
            {
                "verse": "Quam bene glandifera cingis tua tempora quercu,"
            },
            {
                "verse": "Qui civem servas non modo sed populum!"
            }
        ],
        [
            {
                "verse": "Ante erat informis, Laurens, tua patria truncus,"
            },
            {
                "verse": "Nunc habet ecce suum, te tribuente, caput."
            },
            {
                "verse": "Namque tuis nimia est frenata licentia nuper"
            },
            {
                "verse": "Legibus: hoc patriae quis neget esse caput?"
            },
            {
                "verse": "Caeca fuit quondam tua dicta Fluentia: sed nunc"
            },
            {
                "verse": "Cuncta, oculos ille te tribuente, videt;"
            },
            {
                "verse": "Ocia namque piis statuisti dulcia musis,"
            },
            {
                "verse": "Quas patriae veros dixeris esse oculos."
            },
            {
                "verse": "Consilium dic esse aures, quo consulis illi."
            },
            {
                "verse": "Quod fugit insidias te duce, nare valet."
            },
            {
                "verse": "Cum dederit largas illi tua dextera fruges,"
            },
            {
                "verse": "Os habet: hoc totum patria corpus alit."
            },
            {
                "verse": "Impensis ductuque tuo Volaterra repulsas"
            },
            {
                "verse": "Accepit leges: haec sua dextra fuit."
            },
            {
                "verse": "Pene puer laevamque manum clypeumque dedisti,"
            },
            {
                "verse": "Cum tuta a misera seditione fuit."
            },
            {
                "verse": "Praemia certa manent iustos, rata poena nocentes:"
            },
            {
                "verse": "Hisce urbem pedibus comprobat ire Solon."
            },
            {
                "verse": "Praeterea auratos posito squallore capillos"
            },
            {
                "verse": "Compsit, et aurata candida veste nitet:"
            },
            {
                "verse": "Hoc decus educti templorum ad sidera sumptus,"
            },
            {
                "verse": "Hoc Medicae praestant ardua tecta domus."
            },
            {
                "verse": "Sic patriam gignis, Laurens, educis et ornas,"
            },
            {
                "verse": "Patria sic vero te vocat ore patrem."
            }
        ],
        [
            {
                "verse": "Tantus amor tuus est in me, tamque omne, Panaeti,"
            },
            {
                "verse": "Exemplum veteris vincis amicitiae,"
            },
            {
                "verse": "Ut tibi collatus iuvenis phocaeus Orestem"
            },
            {
                "verse": "Oderit, et spernat Thesea Pirithous,"
            },
            {
                "verse": "Sicanium Pyladen credatur fallere Damon,"
            },
            {
                "verse": "Vixque bonum fraenis Castora frater amet."
            },
            {
                "verse": "Non tu unam pro me mortem sed mille subires,"
            },
            {
                "verse": "Pro me sisyphium non fugeres lapidem."
            },
            {
                "verse": "Nunc solum hoc tanto refero mercedis amori,"
            },
            {
                "verse": "Quod me abs te solo victum in amore puto."
            }
        ],
        [
            {
                "verse": "Non rara atthaeae quod amem te gloria linguae"
            },
            {
                "verse": "Causa est, non latiae copia non solymae,"
            },
            {
                "verse": "Non acre ingenium, non lingua diserta, nec oris"
            },
            {
                "verse": "Gratia, nec versus vena benigna tui;"
            },
            {
                "verse": "Sed quod inest rarus tibi, Crasse, in pectore candor:"
            },
            {
                "verse": "Quem nisi amem, rabida tigride natus ero."
            },
            {
                "verse": "Nec te ut amem causa est; haec me abs te cogit amari:"
            },
            {
                "verse": "Crede mihi, pretium est solus amoris amor."
            }
        ],
        [
            {
                "verse": "Audit Marsilius missam, missam facis illam"
            },
            {
                "verse": "Tu, Domiti: magis est relligiosus uter?"
            },
            {
                "verse": "Quis dubitet? Tanto es tu relligiosior illo,"
            },
            {
                "verse": "Quanto audire minus est bona quam facere."
            }
        ],
        [
            {
                "verse": "Mors, ingenium, musas, sophianmque supremam"
            },
            {
                "verse": "Vis uno dicam nomine? Marsilius."
            }
        ],
        [
            {
                "verse": "Qui colis Aenidas, graios quoque volve libellos;"
            },
            {
                "verse": "Namque illas genuit Graecia non Latium."
            },
            {
                "verse": "En Paravisinus quanta hos Dionysius arte"
            },
            {
                "verse": "Imprimit, en quanto cernitis ingenio!"
            },
            {
                "verse": "Te quoque, Demetri, ponto circumsona Crete"
            },
            {
                "verse": "Tanti operis nobis edidit artificem."
            },
            {
                "verse": "Turce, quid insultas? Tu graeca volumina perdis;"
            },
            {
                "verse": "Hi pariunt. Hydrae, nunc age, colla seca."
            }
        ],
        [
            {
                "verse": "Tuscus ab othrysio, Fabiane, Antonius Orpheo"
            },
            {
                "verse": "Hoc differt: homines hic trahit, ille feras."
            }
        ],
        [
            {
                "verse": "Dum celebrat Medicem Naldus, dum laudat amicam,"
            },
            {
                "verse": "Et pariter gemino raptus amore canit,"
            },
            {
                "verse": "Tam lepidum unanimes illi ornavere libellum"
            },
            {
                "verse": "Phoebus, Amor, Pallas, Gratia, Musa, Fides."
            }
        ],
        [
            {
                "verse": "Delitias tibi Roma suas, Florentia, Gaddi,"
            },
            {
                "verse": "Datque suas. O quam delitiosus homo es!"
            }
        ],
        [
            {
                "verse": "Gratatur, Laurens, venienti nuper in urbem"
            },
            {
                "verse": "Quantum hominum tota vivit in urbe mihi."
            },
            {
                "verse": "Utque omneis taceam studium quos copulat aut tu,"
            },
            {
                "verse": "Quosque vetus nobis vinxit amicitia,"
            },
            {
                "verse": "Caupo, auces, lanius, pistor, cocus, institor urgent;"
            },
            {
                "verse": "Hinc me ungit tactu fartor, at inde cocus:"
            },
            {
                "verse": "Hic me veste trahit, hinc basior, inde salutor;"
            },
            {
                "verse": "Occurro his vultu, lumine, voce, manu."
            },
            {
                "verse": "Gratamur, Paulum quod habes. - Vox omnibus haec est."
            },
            {
                "verse": "Non habeo paulum - dico. Quid ergo? - Nihil. -"
            }
        ],
        [
            {
                "verse": "Nec tanta oebalios tenuit concordia fratres,"
            },
            {
                "verse": "Nec tanto Atridas foedere iunxit amor,"
            },
            {
                "verse": "Implicuit quanto Medicum duo pectora nexu"
            },
            {
                "verse": "Mitis amor, concors gratia, pura fides."
            },
            {
                "verse": "Unum velle animis, unum est quoque nolle duobus,"
            },
            {
                "verse": "Corque sibi alterna dant capiuntque manu."
            },
            {
                "verse": "Esse quid hoc dicam, Iuli, et tu, maxime Laurens?"
            },
            {
                "verse": "Anne duos una mente calere putem?"
            }
        ],
        [
            {
                "verse": "O ego si possem laqueo subducere collum,"
            },
            {
                "verse": "Et pedicis vinctos explicuisse pedes!"
            },
            {
                "verse": "Haud equidem dubitem volucres superare canendo"
            },
            {
                "verse": "Quas aluit campis unda caystra suis."
            },
            {
                "verse": "At nunc, phoebeos inter velut auser olores,"
            },
            {
                "verse": "Agrestem rauco gutture fundo sonum."
            },
            {
                "verse": "Sed facile expediar, Medices, flamque canorus,"
            },
            {
                "verse": "Si modo tu dicas: Politiane, veni."
            }
        ],
        [
            {
                "verse": "Sum tuus, o Medices; fateor, tuque ipse fateris:"
            },
            {
                "verse": "Sum tuus usque; tui sit tibi cura, precor."
            },
            {
                "verse": "Heu pereo! Heu lacerant gemini mea corda leones!"
            },
            {
                "verse": "Eripe me rabidis, spes mea sola, feris."
            }
        ],
        [
            {
                "verse": "Quaeris quid mihi de tuo Marullo,"
            },
            {
                "verse": "Laurenti, videatur? Est poeta"
            },
            {
                "verse": "Unus qui referat suum Catullum,"
            },
            {
                "verse": "Aut si quid tenerum magis Catullo est."
            },
            {
                "verse": "Nil argutius elegantiusque"
            },
            {
                "verse": "Isto quem tibi dedicat libello;"
            },
            {
                "verse": "Nec tota prata coloribus novum ver"
            },
            {
                "verse": "Pingit, lassula cum reversa hirundo,"
            },
            {
                "verse": "Quam carmen varium tui Marulli est:"
            },
            {
                "verse": "Cuius delitias, facetiasque,"
            },
            {
                "verse": "Lusus, nequitias, sales, lepores"
            },
            {
                "verse": "Nuper Roma legens superba, dixit:"
            },
            {
                "verse": "Quo iam se mihi comparent Athenae?"
            }
        ],
        [
            {
                "verse": "Quod plane venerem tuus Marullus,"
            },
            {
                "verse": "Laurenti, referat novo libello,"
            },
            {
                "verse": "Miraris, video, rogasque caussam."
            },
            {
                "verse": "Scis ut bella gerat colatque martem:"
            },
            {
                "verse": "Mars ergo Venerem suo clienti"
            },
            {
                "verse": "Ostendit modo, quam statim Marullus"
            },
            {
                "verse": "Pictam rettulit in novo libello."
            }
        ],
        [
            {
                "verse": "Mnemosyne audito senensis carmine Cicchae:"
            },
            {
                "verse": "Quando, inquit, decima es nata puella mihi?"
            }
        ],
        [
            {
                "verse": "Cur promissa tibi tuus poeta"
            },
            {
                "verse": "Nondum praestiterit, rogas? Poeta est."
            }
        ],
        [
            {
                "verse": "O ego quam cupio reducis contingere dextram,"
            },
            {
                "verse": "Laurenti, et laeto dicere laetus ave!"
            },
            {
                "verse": "Maxima sed densum capiunt vix atria vulgus,"
            },
            {
                "verse": "Tota salutantum vocibus aula fremit."
            },
            {
                "verse": "Undique purpurei Medicem pia turba senatus"
            },
            {
                "verse": "Stat circum; cunctis celsior ipse patet."
            },
            {
                "verse": "Quid faciam? Accedam? Nequeo; vetat invida turba."
            },
            {
                "verse": "Alloquar? At pavido torpet in ore sonus."
            },
            {
                "verse": "Aspiciam? Licet hoc, toto nam vertice supra est;"
            },
            {
                "verse": "Non omne officium turba molesta negas."
            },
            {
                "verse": "Aspice sublimi quem vertice fundit honorem,"
            },
            {
                "verse": "Sidereo quantum spargit ab ore iubar;"
            },
            {
                "verse": "Quae reducis facies, laetis quam laetus amicis"
            },
            {
                "verse": "Respondet nutu, lumine, voce, manu."
            },
            {
                "verse": "Nil agimus; cupio solitam de more salutem"
            },
            {
                "verse": "Dicere, et officium persoluisse meum."
            },
            {
                "verse": "Ite mei versus, Medicique haec dicite nostro:"
            },
            {
                "verse": "Angelus hoc mittit Politianus ave."
            }
        ],
        [
            {
                "verse": "Nescio quos media coeli de sede petitos"
            },
            {
                "verse": "Luminibus radios suspicor esse tuis."
            },
            {
                "verse": "Nam quoties oculos in me convertis amicos,"
            },
            {
                "verse": "Complector cunctas pectore laetitias;"
            },
            {
                "verse": "Tunc faciles subeunt musae, tunc ipse videtur"
            },
            {
                "verse": "Purus apollinei sideris esse nitor."
            },
            {
                "verse": "At quoties oculos a me deflectis amicos,"
            },
            {
                "verse": "Complector nullas pectore laetitias;"
            },
            {
                "verse": "Non faciles subeunt musae, non ipse videtur"
            },
            {
                "verse": "Purus apollinei sideris esse nitor."
            },
            {
                "verse": "Cur ergo avertis, Laurenti, lumina? Redde"
            },
            {
                "verse": "Redde meis, quaeso, lumina luminibus;"
            },
            {
                "verse": "Laetitias mihi redde meas; redde, invide, musas"
            },
            {
                "verse": "Quas tua mi rapiunt lumina: sed propera."
            }
        ],
        [
            {
                "verse": "Quicquid habent Natura tibi et Fortuna dederunt,"
            },
            {
                "verse": "Sed tamen haec superas munera consilio:"
            },
            {
                "verse": "Nam sunt illa quidem paucis communia tecum,"
            },
            {
                "verse": "Maxima consilii gloria tota tua est."
            },
            {
                "verse": "Consilio quid agis cupiunt imitarier omnes,"
            },
            {
                "verse": "Laurenti, rerum maxime; nemo potest."
            }
        ],
        [
            {
                "verse": "Basse, licet veterum monimenta revolvat avorum,"
            },
            {
                "verse": "Vix quem Fama tibi conferat iuveniet:"
            },
            {
                "verse": "Omnia nam tibi sunt fuerant quae singula priscis,"
            },
            {
                "verse": "Fecisset triplex qualia vix Erilus."
            },
            {
                "verse": "Tu mittis lydos aeterna in saecula fastos,"
            },
            {
                "verse": "Tu conferre audes cum Cicerone manum:"
            },
            {
                "verse": "Tu brevibus claudis lasciva epigrammata chartis,"
            },
            {
                "verse": "Et tener exiguos ludis amans elegos:"
            },
            {
                "verse": "Idem et pindaricos gaudes recludere fontes,"
            },
            {
                "verse": "Ut venusina tibi barbitos astupeat:"
            },
            {
                "verse": "Ecce syracusias tentas inflare cicutas,"
            },
            {
                "verse": "Non iam hic in sylvis Tityrus unus erit:"
            },
            {
                "verse": "Iam chaos antiquum primamque evolvere molem"
            },
            {
                "verse": "Incipis, et grandi protinus ore tonas;"
            },
            {
                "verse": "Iam Maro te torva respectat fronte secundum,"
            },
            {
                "verse": "Iam pavet et sceptris gloria prisca suis."
            },
            {
                "verse": "Utque intret biferi si virgo rosaria Paesti,"
            },
            {
                "verse": "Quam primo carpat vix sciat illa rosam,"
            },
            {
                "verse": "Sic tot Fama tuae cernens miracula laudis,"
            },
            {
                "verse": "Palmam cui primum deferat in dubio est."
            }
        ],
        [
            {
                "verse": "Carmina cum Basso deberem, carmina misi;"
            },
            {
                "verse": "Rettulit ille meis carmina carminibus."
            },
            {
                "verse": "Qualia sub densis volucris nec Daulias umbris"
            },
            {
                "verse": "Eridani in ripis, nec canit albus olor."
            },
            {
                "verse": "Sic sua cum lycio donasset ahenea Glauco,"
            },
            {
                "verse": "Aurea Tydides rettulit arma domum."
            }
        ],
        [
            {
                "verse": "Et volucrem et zephyros crusu praevertitur ipsos"
            },
            {
                "verse": "Quem tibi misit equum barbara, Laure, Nomas."
            },
            {
                "verse": "Cesserit huic pavidas submittens Pegasus alas,"
            },
            {
                "verse": "Iamque deo parens Cyllarus oebalidae."
            },
            {
                "verse": "Hunc aut carceribus aut meta cernere in ipsa,"
            },
            {
                "verse": "Laure, licet; medio non licet in stadio."
            }
        ],
        [
            {
                "verse": "Cui tua gesta licet brevibus comprendere, Laurens,"
            },
            {
                "verse": "Ille brevi coelum claudet et astra manu."
            }
        ],
        [
            {
                "verse": "Num tibi littorea collectum Anthedone gramen"
            },
            {
                "verse": "Divinum extemplo pectus et ora dedit?"
            },
            {
                "verse": "Nil mortale sapis, Laurens, sed pectore coelum,"
            },
            {
                "verse": "Sed coelum lingua mente animoque refers."
            },
            {
                "verse": "Cum referas coelum, coelum tibi praemia fiet:"
            },
            {
                "verse": "Tu cito parta tamen praemia sero pete."
            }
        ],
        [
            {
                "verse": "Det tibi nestoreos, Laurenti, Iuppiter annos,"
            },
            {
                "verse": "Nestoreum quoniam pectus et ora dedit."
            }
        ],
        [
            {
                "verse": "Innumerae tibi sunt, Mabili, in carmine mendae,"
            },
            {
                "verse": "Atque ubi sint quaeris: per mare quaeris aquam."
            }
        ],
        [
            {
                "verse": "Quod vestes oleo geris perunctas,"
            },
            {
                "verse": "Mucco et pulvere sordidas, Mabili;"
            },
            {
                "verse": "Quod lardum madido fluit capillo,"
            },
            {
                "verse": "Pleno furfuribusque vermibusque"
            },
            {
                "verse": "Et cadaveribus pedunculorum;"
            },
            {
                "verse": "Quod fuligine squallet atra barba,"
            },
            {
                "verse": "Quam rodunt tineae pulexque saltans;"
            },
            {
                "verse": "Quod muccosa tibi seges pilorum"
            },
            {
                "verse": "Extat maribus usque pulyposis,"
            },
            {
                "verse": "Qua septem lepores queant latere;"
            },
            {
                "verse": "Quod gingivaque buxeique dentes"
            },
            {
                "verse": "Sordent ploxonio, ac putente in ala"
            },
            {
                "verse": "Educas olidae marem capellae;"
            },
            {
                "verse": "Quodque unguis sanie rubet cruenta,"
            },
            {
                "verse": "Saepe ut lucifugam putem esse blactam,"
            },
            {
                "verse": "Coenae relliquiasque pridianae"
            },
            {
                "verse": "Incrementa manus habent voracis;"
            },
            {
                "verse": "His te ex omnibus esse quis poetam,"
            },
            {
                "verse": "Vatem, fatidicum neget, Mabili?"
            },
            {
                "verse": "Tales Caecilios fuisse credo,"
            },
            {
                "verse": "Plautos, Pacuviosque, Naeviosque,"
            },
            {
                "verse": "Aut si quis Curium boves sequentem"
            },
            {
                "verse": "Traxit versibus ulmeum in theatrum."
            },
            {
                "verse": "Coeli numina quod negas deumque,"
            },
            {
                "verse": "Lucreti fuit hoc et Euripidis."
            },
            {
                "verse": "Paedicas; fuit hoc Maronianum,"
            },
            {
                "verse": "Paedicavit Anacreon Bathyllum."
            },
            {
                "verse": "Insanis; Colophonius poeta es."
            },
            {
                "verse": "Iam iam phthiriasi scaturiente"
            },
            {
                "verse": "Semesus cadis et foraminatis"
            },
            {
                "verse": "Membris; hoc Pherecide habes tragoedi."
            },
            {
                "verse": "De cunctis male dicis; hoc poeta es."
            },
            {
                "verse": "Es mendax, levis, insolens, ineptus,"
            },
            {
                "verse": "Insulsus, petulans; et his poeta es."
            },
            {
                "verse": "Quid multis moror? Es poeta totus;"
            },
            {
                "verse": "Possum hoc indiciis probare centum."
            },
            {
                "verse": "Quo vulgus negat esse te poetam,"
            },
            {
                "verse": "Id quiddam est minimum neque adnotandum,"
            },
            {
                "verse": "Quod vexas miseras subinde chartas"
            },
            {
                "verse": "Plenis versibus inficetiarum."
            }
        ],
        [
            {
                "verse": "Quod me scire negas vel curtum scribere carmen"
            },
            {
                "verse": "Vel longum, fateor, solus utrumque facis."
            },
            {
                "verse": "Nil breve nil medium est. Longum est curtumve, Mabili,"
            },
            {
                "verse": "Quicquid habes, quicquid aut geris aut loqueris."
            },
            {
                "verse": "Proximus a primo tibi pes est tempore curtus,"
            },
            {
                "verse": "Quando expedivit inseris hexametro."
            },
            {
                "verse": "Altera curta tibi solea est, curtumque, Mabili,"
            },
            {
                "verse": "Subligar; erumpunt hinc digit, hinc veretrum."
            },
            {
                "verse": "Siquis forte tuas studeat componere laudes,"
            },
            {
                "verse": "Uno longus erit hic quoque versiculo;"
            },
            {
                "verse": "At siquis scribat quot habent tua carmina mendas,"
            },
            {
                "verse": "Conficiet curtas hic vel hic Iliadas."
            },
            {
                "verse": "Quae semper fellat dicit periuria semper,"
            },
            {
                "verse": "Longa tibi lingua est; hac cito curtus eris."
            },
            {
                "verse": "Quod vacat, est longum caput atque enorme, Mabili,"
            },
            {
                "verse": "Iudice vel cerebro; si quod inest, rogita."
            },
            {
                "verse": "Verum alia est aliis sententia, namque Phrenesis"
            },
            {
                "verse": "Conqueritur capitis de brevitate tui;"
            },
            {
                "verse": "Qui cerebro tenus id lacerant, curtum esse fatentur;"
            },
            {
                "verse": "Tu quoque mox curto curtus eris capite:"
            },
            {
                "verse": "Quamquam id carnifices nondum statuere, sed ingens"
            },
            {
                "verse": "De te certamen est gladio et crucibus;"
            },
            {
                "verse": "Hoc spurci mores impura hoc vita meretur,"
            },
            {
                "verse": "Obscoenoque animus corpore sordidior."
            },
            {
                "verse": "Quid moror his? Nam si prolixum singula narrans"
            },
            {
                "verse": "In te ego nunc libru, scripsero, curtus erit."
            }
        ],
        [
            {
                "verse": "Quod fulgur mihi te novum, Mabili,"
            },
            {
                "verse": "Missurum et tonitrus minere veros,"
            },
            {
                "verse": "Nil est: novimus hos neque esse fictos;"
            },
            {
                "verse": "Nam veros tuus esse odor probavit."
            }
        ],
        [
            {
                "verse": "Si iam carmina nostra te, Mabili,"
            },
            {
                "verse": "Urgent ad laqueum, miser, crucemque,"
            },
            {
                "verse": "Ne, quaeso, propera mori, tuum ne"
            },
            {
                "verse": "Fraudes carnificem suo lucello."
            },
            {
                "verse": "Namque est percupidus tui, ac libenter"
            },
            {
                "verse": "Is tantum tibi dempserit laboris."
            },
            {
                "verse": "Quid? Nostin' hominem? Negas? At idem est"
            },
            {
                "verse": "Aurem qui secuit tibi sinistram."
            }
        ],
        [
            {
                "verse": "Ore tibi pauci, sed nulli in carmine dentes"
            },
            {
                "verse": "Cum sint, atque illi sint putridi et veteres,"
            },
            {
                "verse": "Allatras; ut cum nequeas mordere, Mabili,"
            },
            {
                "verse": "Latratu ostendas te tamen esse canem."
            }
        ],
        [
            {
                "verse": "Iratus nimium nobis, sed iure, Mabili;"
            },
            {
                "verse": "Urgeris nostris iam, puto, carminibus."
            },
            {
                "verse": "Ipse iocor tecum ridens, sed iure, Mabili;"
            },
            {
                "verse": "Quis non rideret carmina, quaeso, tua?"
            }
        ],
        [
            {
                "verse": "Quod nasum mihi quod reflexa colla"
            },
            {
                "verse": "Demens obiicis, esse utrumque nostrum"
            },
            {
                "verse": "Assertor veniam vel ipse; nam me"
            },
            {
                "verse": "Nil nasutius est sagaciusque,"
            },
            {
                "verse": "In te dum liceat vibrare nasum."
            },
            {
                "verse": "Nam quis te, rogo, sic inelegantem,"
            },
            {
                "verse": "Insulsum, illeppidum videns, ineptum,"
            },
            {
                "verse": "Versus scribere prorsus infacetos,"
            },
            {
                "verse": "Non centum cupiat sibi esse nasos?"
            },
            {
                "verse": "Centum rhinocerotas atque barros,"
            },
            {
                "verse": "Ronchos, auriculas, ciconiasque,"
            },
            {
                "verse": "Cum splene et petulantibus cachinnis?"
            },
            {
                "verse": "Condas te in putidum licet lupanar,"
            },
            {
                "verse": "Mergas te in mediis licet cloacis,"
            },
            {
                "verse": "Non cedas olida licet latrina,"
            },
            {
                "verse": "Quoquo diffugias pavens, Mabili,"
            },
            {
                "verse": "Nostrum non poteris latere nasum."
            },
            {
                "verse": "Prendam te miser, utque trux molossus"
            },
            {
                "verse": "Frangam dentibus imbecille tergum."
            },
            {
                "verse": "Sed nasus superest tibi, Mabili,"
            },
            {
                "verse": "Curtus, dimidiatus, osseusque,"
            },
            {
                "verse": "In quo pulypus exurit, vel ipse"
            },
            {
                "verse": "Quo cimex posuit sibi cubile,"
            },
            {
                "verse": "Quo tutas pulices habent latebras,"
            },
            {
                "verse": "Qui iam pervius est adusque frontem,"
            },
            {
                "verse": "In quo nidificare vespa possit,"
            },
            {
                "verse": "Qui neutro patet indeceus hiatu;"
            },
            {
                "verse": "Clausus sentibus hic quibus, sed ille"
            },
            {
                "verse": "Plenus cassibus est araneorum."
            },
            {
                "verse": "Sed quid te cruciat, reflexa colla"
            },
            {
                "verse": "Si interdum gero? Num parum videtur,"
            },
            {
                "verse": "Si pronos statuis tuos cinaedos?"
            },
            {
                "verse": "Si pronum statuent, miser Mabili,"
            },
            {
                "verse": "Mox te carnificis manus, velut nunc"
            },
            {
                "verse": "Pronum te statuunt mutoniati?"
            },
            {
                "verse": "Atqui tu resupina colla demens"
            },
            {
                "verse": "Posthac desine iam mihi exprobrare:"
            },
            {
                "verse": "Nam qui pronus obambulas popinas,"
            },
            {
                "verse": "Spurcatum caput erigas libenter,"
            },
            {
                "verse": "Si pondeus sinat herniae, Mabili."
            }
        ],
        [
            {
                "verse": "Haeres relictus a parente sordido,"
            },
            {
                "verse": "Ille impudicus, temulentus, aleo,"
            },
            {
                "verse": "Spurcus, lutosus, paedicosus, hispidus,"
            },
            {
                "verse": "Pannosus, unctus, caprimulgus, horridus,"
            },
            {
                "verse": "Edax, ineptus, insolens Mabilius,"
            },
            {
                "verse": "Uno expatravit patrimonium die"
            },
            {
                "verse": "Gula helluante, cunnilingis osculis,"
            },
            {
                "verse": "Vorace culo et exfutata mentula."
            },
            {
                "verse": "Mox cum super vix quindecim nummi forent,"
            },
            {
                "verse": "Rebus cavendi iam suis tempus ratus,"
            },
            {
                "verse": "Emit lacertis et colubris hospitam"
            },
            {
                "verse": "Domum, rigentem senticetis et rubis,"
            },
            {
                "verse": "Familiarem vulturi et bubonibus;"
            },
            {
                "verse": "In qua solebat turba mendicantium,"
            },
            {
                "verse": "Longis coactos esuritionibus,"
            },
            {
                "verse": "Mandare terrae turgidi ventris cibos;"
            },
            {
                "verse": "Qua contumaces Aeolus ventos solet"
            },
            {
                "verse": "Punire clausos; qua recuset Tantalus"
            },
            {
                "verse": "Siticulosam ditis horridi Styga"
            },
            {
                "verse": "Mutare, et Aetnae centiceps gigas onus."
            },
            {
                "verse": "Nec vendere illam nec locare, si velit,"
            },
            {
                "verse": "Donare nec Mabilius cuiquam potest:"
            },
            {
                "verse": "Mutare dominum domus haec nescit suum."
            },
            {
                "verse": "Quantum libet Mabilius sit prodigus,"
            },
            {
                "verse": "Profundat ore, pene, podice et manu,"
            },
            {
                "verse": "Quam nunc sit esse non potest pauper magis:"
            },
            {
                "verse": "Fecit lucrum ingens, hanc emens, Mabilius."
            }
        ],
        [
            {
                "verse": "Flecte, viator, iter; foetet: nam putre Mabili"
            },
            {
                "verse": "Hac fovea corpus conditur atque animus."
            }
        ],
        [
            {
                "verse": "Quisquis es obscuro vatem qui dente lacessis"
            },
            {
                "verse": "Maiorem tristi, degener, invidia,"
            },
            {
                "verse": "Usque late lucemque pave, blactarius auctor,"
            },
            {
                "verse": "Lividior Graecis barbariorque tuis."
            },
            {
                "verse": "Quosque fames opicis ad nos emisit Athenis,"
            },
            {
                "verse": "Hos audi; gens est auribus apta Midae."
            }
        ],
        [
            {
                "verse": "Carpit libellos invidus meos quidam"
            },
            {
                "verse": "Gibber, pusillus, crispulus, macer, blaesus."
            },
            {
                "verse": "Meos libellos, meque, si libet, carpat,"
            },
            {
                "verse": "Et calcet, et commingat: haec feram cuncta;"
            },
            {
                "verse": "Dum nec libellos invidus meos iste"
            },
            {
                "verse": "Gibber, pusillus, crispulus, macer, blaesus,"
            },
            {
                "verse": "Nec me ausit unquam basiare. - Cur? - Fellat."
            }
        ],
        [
            {
                "verse": "Ne dubita, picta est quam cernis virgo: sed acres"
            },
            {
                "verse": "Hisce oculis flammas eiaculatur Amor;"
            },
            {
                "verse": "Hisce oculis vocem dedit ars, linguaeque negavit."
            },
            {
                "verse": "Heu fuge! Sed nulla est iam fuga: vulnus habes."
            }
        ],
        [
            {
                "verse": "A te deceptam, Iuli crudelis, amantem"
            },
            {
                "verse": "Dispeream versu dicere ni cupio!"
            },
            {
                "verse": "Tentantem revocat fallacis cura puellae,"
            },
            {
                "verse": "Quae me quae pactam fallit acerba fidem."
            },
            {
                "verse": "Deceptam atque tuam cupio celebrare puellam,"
            },
            {
                "verse": "Fallentem atque meam flectere discupio."
            }
        ],
        [
            {
                "verse": "Quaerenti Venerem diu negasti:"
            },
            {
                "verse": "Sed dum mi toties pudet negare,"
            },
            {
                "verse": "Tandem occasio iusta pernegandi"
            },
            {
                "verse": "Inventa est; moreris. Vafra es sagaxque!"
            }
        ],
        [
            {
                "verse": "Quid tibi vis gelidos servans, vigil Arge, liquores?"
            },
            {
                "verse": "Quid nitidum ad fontem ferre gradum prohibes?"
            },
            {
                "verse": "Obscoenos hinc pelle sues armenta ferasque:"
            },
            {
                "verse": "Non peto membra istis fontibus abluere,"
            },
            {
                "verse": "Non lymphas turbare paro: da tingere fauces,"
            },
            {
                "verse": "Exiguo liceat rore levare sitim."
            },
            {
                "verse": "Hostibus hoc Langia dedit, potumque vetantes"
            },
            {
                "verse": "Ruricolae in nigro gurgite nunc saliunt."
            },
            {
                "verse": "Quid, quod adest aestas? Quid, quod sitis ipse, volensque"
            },
            {
                "verse": "Supplicio infelix tantaleo frueris?"
            },
            {
                "verse": "Ista quidem dives sed non est vena perennis,"
            },
            {
                "verse": "Iam custoditas prohibet aestus aquas:"
            },
            {
                "verse": "Quod serves nil postmodo erit. Quid, inepte, moraris?"
            },
            {
                "verse": "Unda perit: bibe tu; vel sine, quaeso, bibam."
            }
        ],
        [
            {
                "verse": "Plectron habet citharae mea Flora et plectron amoris;"
            },
            {
                "verse": "Hoc mentem plectro percutit, hoc citharam."
            },
            {
                "verse": "Ah miserum si cui dura est, si quem aspicit illa!"
            },
            {
                "verse": "Alter is Anchises, alter Adonis erit."
            }
        ],
        [
            {
                "verse": "Nix ipsa es virgo, et nive ludis. Lude; sed ante"
            },
            {
                "verse": "Quam pereat candor, fac rigor ut pereat."
            }
        ],
        [
            {
                "verse": "Sex ego cum plena perago trieteride lustra,"
            },
            {
                "verse": "Nec placet in speculo iam mea forma mihi;"
            },
            {
                "verse": "Nec responsurum spes improba fingit amorem,"
            },
            {
                "verse": "Blanditiisque levem suspicor esse fidem."
            },
            {
                "verse": "Cum tamen haec ita sint, capior miser illice vultu,"
            },
            {
                "verse": "Et nunquam a dura compede solvor amans."
            },
            {
                "verse": "Iam iam, militia nostrae contenta iuventae,"
            },
            {
                "verse": "Desinat aut ceston commodet alma Venus."
            }
        ],
        [
            {
                "verse": "Aspicis ut fulvo radiat coma pressa galere,"
            },
            {
                "verse": "Ut nitido Phoebi sidere pura micat."
            },
            {
                "verse": "Tam bene callaicis liquidum fornacibus aurum,"
            },
            {
                "verse": "Tam bene nec fusis fulget Apollo comis."
            },
            {
                "verse": "Sed quid ago? En crinem penitus vultumque retexit"
            },
            {
                "verse": "Chrysocomus, iam non invidet hora mihi."
            },
            {
                "verse": "O ego ter foelix! Ergo haec... mihi fas est"
            },
            {
                "verse": "Cernere? Sunt sunt haec sidera non oculi."
            },
            {
                "verse": "Nil me fallis, Amor; clausum hoc te lumine cerne"
            },
            {
                "verse": "Iniicere arcanas in mea corda faces."
            }
        ],
        [
            {
                "verse": "Mitteris ad puerum nostri, Maro, pignus amoris."
            },
            {
                "verse": "Videris hunc, dices: Noster Alexi, vale."
            },
            {
                "verse": "Viderit hunc tecum, supplex clamabit Alexis:"
            },
            {
                "verse": "Do tibi me, Corydon; da mihi Chrysocomum."
            }
        ],
        [
            {
                "verse": "Allicis, expellis; sequeris, fugis; es pius, es trux;"
            },
            {
                "verse": "Me vis, me non vis; me crucias et amas;"
            },
            {
                "verse": "Promittis, promissa negas; spem mi eripis et das."
            },
            {
                "verse": "Iam iam ego vel sortem, Tantale, malo tuam."
            },
            {
                "verse": "Durum ferre sitim circum salientibus undis,"
            },
            {
                "verse": "Durius in medio nectare ferre sitim."
            }
        ],
        [
            {
                "verse": "Vivebam, fato sum rapta Albiera; coniux"
            },
            {
                "verse": "Sismundus vitam reddidit en iterum:"
            },
            {
                "verse": "Nam faciem et claram caelato marmore formam,"
            },
            {
                "verse": "Ingenium et mores carmine restituit."
            }
        ],
        [
            {
                "verse": "Viva tibi fueram, coniux, Albiera semper"
            },
            {
                "verse": "Chara quidem, nunc sum mortua chara magis,"
            },
            {
                "verse": "Debebam vivens tibi, sed mage rapta: voluptas"
            },
            {
                "verse": "Illa fuit, verum haec proxima relligio est."
            }
        ],
        [
            {
                "verse": "Morte una geminam sum nacta Albiera vitam;"
            },
            {
                "verse": "Fama etenim terras, spiritus astra colit."
            },
            {
                "verse": "Fama olim, nunquam sed spiritus occidet; haec mi"
            },
            {
                "verse": "Vita quidem semper vivet, at illa diu."
            }
        ],
        [
            {
                "verse": "Mortalis fueram dum vixi Albiera, coniux"
            },
            {
                "verse": "Sismunde; at nunc sum, mortua facta dea."
            }
        ],
        [
            {
                "verse": "Quod tibi, vir, tenera sum rapta Albiera iuventa,"
            },
            {
                "verse": "Ne geme; cum dulce est vivere, dulce mori est."
            }
        ],
        [
            {
                "verse": "Quid quereris? Vivit tua filia coelo"
            },
            {
                "verse": "Albiera: anne deam progenuisse doles?"
            }
        ],
        [
            {
                "verse": "Heu sacrum caput occubuit Theodorus! Et hora"
            },
            {
                "verse": "Una obiere omnes relliquiae generis."
            },
            {
                "verse": "Nec tamen hoc querimus; nimis est potuisse videri,"
            },
            {
                "verse": "Non erat hic nostro tempore dignus honos:"
            },
            {
                "verse": "Hoc dolet, heu!, quod neutra patri est lingua superstes"
            },
            {
                "verse": "Quae mittat iustas manibus inferias."
            }
        ],
        [
            {
                "verse": "Cum terram hinc nosset Theodorus et aera et undas:"
            },
            {
                "verse": "Iam restant, inquit, sidera; terra, vale."
            }
        ],
        [
            {
                "verse": "Coelicolum (sed caussa latet) mortale parenti"
            },
            {
                "verse": "Invisa fuerat conditione genus."
            },
            {
                "verse": "Quum pater omnipotens: Non nunc mea fulmina mittam;"
            },
            {
                "verse": "Altera quae noceant sunt mihi tela magis."
            },
            {
                "verse": "Dixit; et eloquio gentes fraudare pelasgo"
            },
            {
                "verse": "Destinat heu leto mox, Theodore, tuo."
            },
            {
                "verse": "O quam saeva fuit dira haec vindicta gravisque!"
            },
            {
                "verse": "Tales quae meruit culpa videre rogos?"
            }
        ],
        [
            {
                "verse": "Diruta barbaricis defessaque Graecia telis"
            },
            {
                "verse": "Sola fuit: Lethen nunc quoque lingua tenet."
            },
            {
                "verse": "Scilicet haec culti viguit sub pectore Gazae,"
            },
            {
                "verse": "Et quo cum viguit pectore fida cadit."
            },
            {
                "verse": "Multis tanta feri nocuit victoria Turci;"
            },
            {
                "verse": "Pluribus infesta est mors, Theodore, tua."
            }
        ],
        [
            {
                "verse": "Dum pulchra effertur nigro Simonetta pheretro,"
            },
            {
                "verse": "Blandus et exanimi spirat in ore lepos,"
            },
            {
                "verse": "Nactus amor tempus quo non sibi turba caveret,"
            },
            {
                "verse": "Iecit ab occlusis mille faces oculis."
            },
            {
                "verse": "Mille animos cepit viventis imagine risus,"
            },
            {
                "verse": "Ac morti insultans: Est mea, dixit, adhuc;"
            },
            {
                "verse": "Est mea, dixit, adhuc; nondum totam eripis illam:"
            },
            {
                "verse": "Illa vel exanimis militat ecce mihi."
            },
            {
                "verse": "Dixit, et ingemuit: neque, enim satis apta triumphis"
            },
            {
                "verse": "Illa puer vidit tempora, sed lachrymis."
            }
        ],
        [
            {
                "verse": "Cum Simonetta decens media iam in morte labaret:"
            },
            {
                "verse": "Mors, illi quidam, iam prope, dixit, adest."
            },
            {
                "verse": "Sustulit illa graves oculos; nec territa, dixit:"
            },
            {
                "verse": "Hanc animam nobis qui dedit accipiat."
            },
            {
                "verse": "Hactenus; et tacuit. Repet hic aevum omne, vetustas;"
            },
            {
                "verse": "Nil par huic animo quod referatur habes."
            }
        ],
        [
            {
                "verse": "Hic Simonetta iacet, iacet hic simul omnis amorum"
            },
            {
                "verse": "Turba, iacent omnes delitiae et veneres."
            }
        ],
        [
            {
                "verse": "Aspice ut exiguo capiatur marmore quicquid"
            },
            {
                "verse": "Mortali possit a superis tribui."
            },
            {
                "verse": "Hic Simonetta iacet, cuius mortalia cuncta"
            },
            {
                "verse": "Concipere immensum non poterant animum;"
            },
            {
                "verse": "Quam neque mors potuit visa exterrere, deumque"
            },
            {
                "verse": "Mox petiit cui se nympha dedit moriens."
            }
        ],
        [
            {
                "verse": "Ille ego laurigeros cui cinxit et infula crines,"
            },
            {
                "verse": "Campanus, Romae delitium hic iaceo."
            },
            {
                "verse": "Mi ioca dictarunt Charites; nigro sale Momus,"
            },
            {
                "verse": "Mercurius niveo, tinxit utroque Venus;"
            },
            {
                "verse": "Mi ioca, mi risus, placuit mihi uterque Cupido."
            },
            {
                "verse": "Si me fles, procul hinc, quaeso, viator, abi."
            }
        ],
        [
            {
                "verse": "Hunc Domiti siccis tumulum qui transit ocellis,"
            },
            {
                "verse": "Vel Phoebo ignarus vel male gratus homo est."
            },
            {
                "verse": "Intulit hic vatum caecis pia lumina chartis,"
            },
            {
                "verse": "Obstrusum ad Musas hic patefecit iter."
            },
            {
                "verse": "Hunc Verona tulit docti patria illa Catulli,"
            },
            {
                "verse": "Huic letum atque urnam Roma dedit iuveni."
            }
        ],
        [
            {
                "verse": "Donatus nomen, patria est Florentia, gens mi"
            },
            {
                "verse": "Azarola domus, clarus eram eloquio."
            },
            {
                "verse": "Francorum ad regem patriae dum orator abirem,"
            },
            {
                "verse": "In Ducis anguigeri moenibus occubui."
            },
            {
                "verse": "Sic vitam impendi patriae, quae me inde relatum"
            },
            {
                "verse": "Inter maiorum nunc cineres sepelit."
            }
        ],
        [
            {
                "verse": "Adsta, viator: pulverem vides sacrum,"
            },
            {
                "verse": "Quem vorticosi turbat unda Benaci."
            },
            {
                "verse": "Hoc mutat ipsum saepe Musa Libethron"
            },
            {
                "verse": "Fontemque Sisyphi ac vireta Permessi,"
            },
            {
                "verse": "Quippe hoc Domitius vagiit solo primum;"
            },
            {
                "verse": "Ille ille doctus, ille quem probe nosti,"
            },
            {
                "verse": "Dictata dantem romulae iuventuti,"
            },
            {
                "verse": "Mira eruentem sensa de penu vatum."
            },
            {
                "verse": "Abi, viator: sat tuis oculis debes."
            }
        ],
        [
            {
                "verse": "Verinus Michael florentibus occidit annis,"
            },
            {
                "verse": "Moribus ambiguum maior an ingenio."
            },
            {
                "verse": "Disticha composuit docto miranda parenti,"
            },
            {
                "verse": "Quae claudunt gyre grandia sensa brevi."
            },
            {
                "verse": "Sola Venus poterat lento succurrere morbo;"
            },
            {
                "verse": "Ne se pollueret, maluit ille mori."
            },
            {
                "verse": "Sic iacet, heu, patri dolor et decus! Unde iuventus"
            },
            {
                "verse": "Exemplum, vates materiam capiant."
            }
        ],
        [
            {
                "verse": "Stirpe fui, forma, natoque, opibusque, viroque"
            },
            {
                "verse": "Felix, ingenio, moribus atque animo."
            },
            {
                "verse": "Sed cum alter partus iam nuptae ageretur et annus,"
            },
            {
                "verse": "Heu! Nondum nata cum sobole interii."
            },
            {
                "verse": "Tristius ut caderem, tantum mihi Parca bonorum"
            },
            {
                "verse": "Ostendit potius perfida quam tribuit."
            },
            {
                "verse": "IOANNE ALBIERAE VXORI INCOMPARABILILAVRENTIVS TORNABONVS POS. B. M."
            }
        ],
        [
            {
                "verse": "Iure novas talem, Florentia, marmore civem,"
            },
            {
                "verse": "Namque diu templi vox fuit ille tui;"
            },
            {
                "verse": "Doctus inaequales digitis et flamine cannas"
            },
            {
                "verse": "In vix credendos pene animare modos."
            },
            {
                "verse": "Quae non diverso gens huc properabat ab orbe,"
            },
            {
                "verse": "Ut biberet dulcem carminis aure sonum!"
            },
            {
                "verse": "Sed licet is numeros omnes impleverit artis,"
            },
            {
                "verse": "Sola tamen summum gratia rara facit."
            }
        ],
        [
            {
                "verse": "Ille ego sum per quem pictura extincta revixit,"
            },
            {
                "verse": "Cui quam recta manus tam fuit et facilis."
            },
            {
                "verse": "Naturae decerat nostrae quod defuit arti,"
            },
            {
                "verse": "Plus licuit nulli pingere nec melius."
            },
            {
                "verse": "Miraris turrem egregiam sacro aere sonantem?"
            },
            {
                "verse": "Haec quoque de modulo crevit ad astra meo:"
            },
            {
                "verse": "Denique, sum Iottus. Quid opus fuit illa referre?"
            },
            {
                "verse": "Hoc nomen longi carminis instar erat."
            },
            {
                "verse": "OB. AN. MCCCXXXVICIVES POS. B. M.MCCCCLXXXX"
            }
        ],
        [
            {
                "verse": "Pictorem genuit celebrem Florenta Ioctum,"
            },
            {
                "verse": "Quo melior toto nullus in orbe fuit."
            },
            {
                "verse": "Quem si laudati vidissent tempora Apellis,"
            },
            {
                "verse": "Gloria pictoris non minor huius erat."
            },
            {
                "verse": "Solus hic ante omnes pictura floruit, a quo"
            },
            {
                "verse": "Posset Alexander pingier ora pati."
            },
            {
                "verse": "Quin etiam magni turris celeberrima templi,"
            },
            {
                "verse": "Aera ubi sacra sonant, hoc duce celsa manet."
            }
        ],
        [
            {
                "verse": "Ioctus vivacis picturae lumen et auctor"
            },
            {
                "verse": "His saeclis fulsit: patria grata valet."
            },
            {
                "verse": "Vicit apelleas artes et signa Lysippi;"
            },
            {
                "verse": "Mors illum: vivit gloria, fama, decus."
            },
            {
                "verse": "Extruxit turrim quam cernis marmore claram."
            },
            {
                "verse": "Mirae operum laudes urbis et orbis erunt."
            }
        ],
        [
            {
                "verse": "Daedalea quam sit Ioctus celeberrimus arte"
            },
            {
                "verse": "Marmoreae haec testis fabrica turris erit."
            },
            {
                "verse": "Primus et extinctum picturae Ioctus honorem"
            },
            {
                "verse": "Restituit tabulis, qualis Apellis erat."
            },
            {
                "verse": "Neve ingrata foret posuit memorabile bustum"
            },
            {
                "verse": "Posteritas, quamquam cuncta per ora volat."
            }
        ],
        [
            {
                "verse": "Quis fuerit Ioctus picturae gloria cunctis"
            },
            {
                "verse": "Ostendit; nulli qua fuit arte minor."
            },
            {
                "verse": "Huius et inventum mirandae haec fabrica turris;"
            },
            {
                "verse": "Plura quoque ingenii sunt monumenta sui."
            },
            {
                "verse": "Grata igitur posuit celebri Florentia templo"
            },
            {
                "verse": "Hoc bustum, quamquam cuncta per ora volat."
            }
        ],
        [
            {
                "verse": "Qui decus extinctum picturae reddidit orbi,"
            },
            {
                "verse": "Phidiacas potuit qui superare manus;"
            },
            {
                "verse": "Cuius opus Romae, variis compacta lapillis,"
            },
            {
                "verse": "Pontificis primi stat ratis ante fores;"
            },
            {
                "verse": "Qui, prope quam cernis turri, miracula Memphym"
            },
            {
                "verse": "Et tua te vetuit marmora, Roma, loqui;"
            },
            {
                "verse": "Hoc tumulo patrio requiescit munere Ioctus."
            },
            {
                "verse": "Cetera si cupias nosse, loquetur opus."
            }
        ],
        [
            {
                "verse": "Conditus hic ego sum, picturae fama, Philippus:"
            },
            {
                "verse": "Nulli ignota meae est gratia mira manus."
            },
            {
                "verse": "Artifices potui digitis animare colores,"
            },
            {
                "verse": "Sperataque animos fallere voce diu."
            },
            {
                "verse": "Ipsa meis stupuit natura expressa figuris,"
            },
            {
                "verse": "Meque suis fassa est artibus esse parem."
            },
            {
                "verse": "Marmoreo tumulo Medices Laurentius hic me"
            },
            {
                "verse": "Condidit; ante humili pulvere tectus eram."
            }
        ],
        [
            {
                "verse": "Si qua fides, scelerum procul o procul ite ministri;"
            },
            {
                "verse": "Hic vos iustitiae poena severa manet."
            }
        ],
        [
            {
                "verse": "Hos etiam coelo praefert Astrea penates;"
            },
            {
                "verse": "Non illi in toto est gratior orbe domus."
            }
        ],
        [
            {
                "verse": "Blanda quies habitet; duri procul este labores."
            }
        ],
        [
            {
                "verse": "Pectoris interpres, genii domus, hospita curis,"
            },
            {
                "verse": "Cellula sum domini conscia delitiis."
            },
            {
                "verse": "Hic faciet te Iuno patrem, Cytherea maritum,"
            },
            {
                "verse": "Libertas regem, semideumque sopor."
            }
        ],
        [
            {
                "verse": "Usque fluentina vectum est hoc marmor ab urbe,"
            },
            {
                "verse": "Mathiae ut regi largior unda fluat."
            }
        ],
        [
            {
                "verse": "Tusca manus, Tuscum marmor, rex Ungarus auctor:"
            },
            {
                "verse": "Aureus hoc Ister surgere fonte velit."
            }
        ],
        [
            {
                "verse": "Ut lasciva suo furtim daret oscula lauro,"
            },
            {
                "verse": "Ipsa sibi occultas repperit Ambra vias."
            }
        ],
        [
            {
                "verse": "Traxit amatrices haec usque ad limina nymphas,"
            },
            {
                "verse": "Dum iactat laurum saepius Ambra suum."
            }
        ],
        [
            {
                "verse": "Quicquid ab antiqua manavit origine morbi"
            },
            {
                "verse": "Purgabunt istae, si modo credis, aquae."
            }
        ],
        [
            {
                "verse": "Sic fluit occulte, sic multos decipit aetas,"
            },
            {
                "verse": "Sic venit ad finem quidquid in orbe manet."
            },
            {
                "verse": "Heu, heu, praeteritum non est revocabile tempus!"
            },
            {
                "verse": "Heu propius tacito mors venit ipsa pede!"
            }
        ],
        [
            {
                "verse": "Abel"
            },
            {
                "verse": "Sacrum pingue dabo, non macrum sacrificabo."
            },
            {
                "verse": "Cain"
            },
            {
                "verse": "Sacrificabo macrum, non dabo pingue sacrum."
            }
        ],
        [
            {
                "verse": "In viridi teneras exurit flamma medullas."
            }
        ],
        [
            {
                "verse": "Quae tu condideras damnavi carmina nuper,"
            },
            {
                "verse": "Nec tua damnavi carmina, Paule, tamen."
            },
            {
                "verse": "Auctor eras, fateor; sed quum sunt edita, Paule,"
            },
            {
                "verse": "Auctoris non sunt carmina sed populi."
            }
        ],
        [
            {
                "verse": "Mittis vina mihi: mihi, Pamphile, vina supersunt."
            },
            {
                "verse": "Vis mage quod placeat mittere? Mitte sitim."
            }
        ],
        [
            {
                "verse": "Sum puer; exclamas, Corydon, subgisque fateri."
            },
            {
                "verse": "In te reclamat sed tua barba: vir es."
            }
        ],
        [
            {
                "verse": "Inventum Attaei dicuntur iura Draconis."
            },
            {
                "verse": "Vera est fama nimis: nil nisi virus habent."
            }
        ],
        [
            {
                "verse": "O mihi quanta datis fallaces gaudia somni!"
            },
            {
                "verse": "Invideo, Endymion, Latmia saxa tibi."
            },
            {
                "verse": "Iam si nil sopor est gelidae nisi mortis imago,"
            },
            {
                "verse": "Omnia mors superat gaudia: Vita, vale!"
            }
        ],
        [
            {
                "verse": "Scripsit in invidiam quidam, Francisce, poeta"
            },
            {
                "verse": "Tam bene tam docte, nullus ut invideat."
            }
        ],
        [
            {
                "verse": "Hanc ferro effigiem petiit iudaeus; et index"
            },
            {
                "verse": "Ipse sui, vulgo dilaniatus obit."
            }
        ]
    ]
}