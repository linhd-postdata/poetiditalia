{
    "author": "Basinio da  Parma",
    "title": "carmina varia",
    "url": "http://www.poetiditalia.it/texts/BASINIO|carm|001",
    "text": [
        [
            {
                "verse": "Lissa, veni Veneris dulci comitata favore,"
            },
            {
                "verse": "Quam mihi non dubio foedere vinxit amor."
            },
            {
                "verse": "Non ego tam iustis iam iam queror ignibus uri,"
            },
            {
                "verse": "Hybleis flamma est dulcior illa favis;"
            },
            {
                "verse": "Nam quantum rapidae carpunt mea pectora flammae,"
            },
            {
                "verse": "Tanto habet ista animi plus tua forma mei."
            },
            {
                "verse": "Hinc precor immitis ne sis formosa precanti,"
            },
            {
                "verse": "Neu cupido tardas adde puella moras."
            },
            {
                "verse": "Alma Ericis regina Venus sine fine morantes"
            },
            {
                "verse": "Increpat et celeres adiuvat ipse puer."
            },
            {
                "verse": "Iccirco geminas nato Venus addidit alas,"
            },
            {
                "verse": "Iret ut ante viros, iret ut ante deos."
            },
            {
                "verse": "Nam domuere deos omnes hominesque ferasque"
            },
            {
                "verse": "Sed tris non poterant perdomuisse deas."
            },
            {
                "verse": "Nam nec Palladium subiectum est pectus amori,"
            },
            {
                "verse": "Vesta nec, haud sanctis mixta Diana choris."
            },
            {
                "verse": "Iccirco silvas colit altera, at altera bellum."
            },
            {
                "verse": "Curat, at illa sacros sola relicta deos."
            },
            {
                "verse": "At Latona comis insignis et inclyta Iuno"
            },
            {
                "verse": "Senserunt Veneris fortia tela faces;"
            },
            {
                "verse": "Sic et flava Ceres et magni filia Solis"
            },
            {
                "verse": "Exusta et toto pectore Pasiphae."
            },
            {
                "verse": "Et quom somnus habet Iunonem dulcis, amore"
            },
            {
                "verse": "Iuppiter ad terras victus et ipse venit."
            },
            {
                "verse": "Hinc Laedam gemino et gemino Nycteida partu"
            },
            {
                "verse": "Implet et Alcumenen Amphitrioniade;"
            },
            {
                "verse": "Hinc Semelen plenam dulci Cadmeida Baccho;"
            },
            {
                "verse": "Hinc Danae alato est mater Abantiadae,"
            },
            {
                "verse": "Atque aliae, quarum Graii meminere poetae"
            },
            {
                "verse": "Callimacusque bonus Meonidesque pater,"
            },
            {
                "verse": "Quorum nulla tuos tacuisset musa decores,"
            },
            {
                "verse": "Si prisco heroum tempore nata fores."
            },
            {
                "verse": "Materies neque enim nec deesset gloria formae,"
            },
            {
                "verse": "Qualis in Andromade corporis effigies."
            },
            {
                "verse": "Sed color est dispar: radios tu vincere solis"
            },
            {
                "verse": "Et potes Argolicas exuperare nurus."
            },
            {
                "verse": "Neve tibi pedibus certet Thetis alba decoris,"
            },
            {
                "verse": "Sit licet argento proxima sura deae."
            },
            {
                "verse": "Neu referam incessus Iunone et Pallade dignos,"
            },
            {
                "verse": "Aut gressus turbae, casta Diana, tuae."
            },
            {
                "verse": "Has autem dotes, hoc corpus ut ipsa decoras!"
            },
            {
                "verse": "Naturae egregias quam bene fundis opes!"
            },
            {
                "verse": "Omnia diine locant caelesti in corpore dona,"
            },
            {
                "verse": "Eloquium mores ingeniumque tibi?"
            },
            {
                "verse": "Non tibi carminibus certaverit aemula Sapho,"
            },
            {
                "verse": "Non tibi nec docta Pallas et ipsa manu."
            },
            {
                "verse": "Quare age quom mea lux, quom sis mea sola voluptas,"
            },
            {
                "verse": "Lissa veni et tardas tolle puella moras."
            }
        ],
        [
            {
                "verse": "Dicite virgineum, pueri, cantate pudorem,"
            },
            {
                "verse": "Dicite quo caeli cardine porta sonet."
            },
            {
                "verse": "Pandite virgineas laudes, pia vota, puellae,"
            },
            {
                "verse": "Pandite qua pelagus, sydera, terra tremit."
            },
            {
                "verse": "Ite, sacerdotes, puris in vestibus, altae"
            },
            {
                "verse": "Virginis et sacris templa replete sonis."
            },
            {
                "verse": "Nec colite ambages; nunc, nunc procul omnis abesto"
            },
            {
                "verse": "Fabula, maius agit nostra carina fretum."
            },
            {
                "verse": "Mater ades Christi, tuque o puer inclyte, salve"
            },
            {
                "verse": "Carminibusque meis accipe primitias."
            },
            {
                "verse": "Et, Pater omnipotens, tuque, o sanctissima Virgo,"
            },
            {
                "verse": "Exaudi nostras deprecor usque preces,"
            },
            {
                "verse": "Quique tulit quondam pro me sub numine passus"
            },
            {
                "verse": "Vulnera, qui nostra Virgine natus erat."
            },
            {
                "verse": "Suscipe, diva, preces faciasque calescere corda,"
            },
            {
                "verse": "O Virgo, nati semper amore tui."
            },
            {
                "verse": "Et potes et debes; neque enim, mitissima Virgo,"
            },
            {
                "verse": "Esse Dei matrem te sine laude puto."
            },
            {
                "verse": "Nunc meminisse velis lacrymarum, Diva, tuarum,"
            },
            {
                "verse": "Mersaque sit quantis nostra carina malis."
            },
            {
                "verse": "Naufragium miserare meum: iactamur in alto"
            },
            {
                "verse": "Semper et assiduis ora vagantur aquis."
            },
            {
                "verse": "Te Pater omnipotens claro praefecit Olympo,"
            },
            {
                "verse": "Te pietas summos fecit adire polos."
            },
            {
                "verse": "O nato generata tuo, mirabile fatu,"
            },
            {
                "verse": "Accipe me regnis, sancta Puella, tuis."
            },
            {
                "verse": "O possem meritas tibi nunc componere laudes,"
            },
            {
                "verse": "O quae mens sentit lingua referre queat."
            },
            {
                "verse": "Iam mihi si faveas, non me superabit Homerus,"
            },
            {
                "verse": "Non me carminibus Graecia tota suis."
            },
            {
                "verse": "Tunc ego non faciam versus ad inania divum"
            },
            {
                "verse": "Numina, nec nostro Phoebus in ore sonet;"
            },
            {
                "verse": "Sed tuus illa Pater cunctarum gloria rerum,"
            },
            {
                "verse": "Qui fuit e tanta Virgine natus homo,"
            },
            {
                "verse": "Qui Deus infernas rupit cum cardine portas,"
            },
            {
                "verse": "Terruit et caeci corda superba canis,"
            },
            {
                "verse": "Victor et aeternus superas mox venit ad auras,"
            },
            {
                "verse": "Duxit et emeritos in loca sancta viros."
            },
            {
                "verse": "Hoc duce non timeam pestem, non frigora Pindi,"
            },
            {
                "verse": "Non ferrum aut ignes stultaque bella virum;"
            },
            {
                "verse": "Hoc duce non timeam populos dominosque potentes,"
            },
            {
                "verse": "Hoc duce, crede mihi, tutus et altus ero;"
            },
            {
                "verse": "Nec timeam humanae spernenda pericula vitae;"
            },
            {
                "verse": "Rege sub aeterno sospite sospes ero."
            },
            {
                "verse": "Carmina non faciam placidos suadentia somnos,"
            },
            {
                "verse": "Nec semper gremio dulcis Homerus erit;"
            },
            {
                "verse": "Sed curem tantum claro quid agatur Olympo,"
            },
            {
                "verse": "Quid tuus in caelo filius altus agat."
            },
            {
                "verse": "Iamque roga atque humiles longos tueare per annos,"
            },
            {
                "verse": "Mater, et o famulos aspice, diva, tuos."
            }
        ],
        [
            {
                "verse": "I, Meleagre, meoque refer iam, grate, salutem"
            },
            {
                "verse": "Hieronymo, haud tanto fabula digna viro."
            },
            {
                "verse": "I tamen, o felix! Quod te susceperit ille,"
            },
            {
                "verse": "Sis licet infelix, nempe beatus eris."
            },
            {
                "verse": "Infelix telo periit miserandus Achilles;"
            },
            {
                "verse": "Sanctius hoc nullum Graecia nomen habet."
            },
            {
                "verse": "Occidit infelix Teucrum fortissimus Hector;"
            },
            {
                "verse": "Hunc quoque perpetuo vivere fama facit."
            },
            {
                "verse": "Dic referant grates vati pro laudibus ambo"
            },
            {
                "verse": "Quas subeunt magnas, dulcis Homere, tibi."
            },
            {
                "verse": "Sic tu, magne puer, qui sis ornandus ab illo,"
            },
            {
                "verse": "Hyeronymo referas praemia mille meo."
            },
            {
                "verse": "Quicquid et ille iubet, tota precor effice mente,"
            },
            {
                "verse": "Nec fuge divini iussa ferenda viri."
            },
            {
                "verse": "Iusserit: absit amor, quanvis Atlanta placebit;"
            },
            {
                "verse": "Fac penitus toto pectore cedat amor."
            },
            {
                "verse": "Duxerit in silvas: silvas, Meleagre, revise."
            },
            {
                "verse": "Duxerit in campos: arva beata pete."
            },
            {
                "verse": "Nec pudeat magnum pro me exorare poetam"
            },
            {
                "verse": "Ut velit; in nulla sit tibi parte pudor."
            },
            {
                "verse": "Illius ante oculos iterum atque iterumque revolve"
            },
            {
                "verse": "Carmina; quicquid erit demat et addat eis."
            },
            {
                "verse": "Dic quoque Hieronymo, quanvis maiora placebunt,"
            },
            {
                "verse": "Ne pudeat nostro carmine velle frui."
            },
            {
                "verse": "Et data Virgilio venia est, qui carmina Galli"
            },
            {
                "verse": "Legerit ingenio dicta minora suo."
            },
            {
                "verse": "Tu quoque, si fas est, illum, Meleagre, monebis"
            },
            {
                "verse": "Ut capiat magna carmina parva manu."
            },
            {
                "verse": "Haec quoque quid valeant poteris, Meleagre, tacere,"
            },
            {
                "verse": "Sed quanvis norit carmina bina canes."
            },
            {
                "verse": "Carmina delectant inopes sine fine poetas"
            },
            {
                "verse": "Exanguique iuvat littus arare bove."
            },
            {
                "verse": "Caetera, si sapias, illi, Meleagre, tacebis;"
            },
            {
                "verse": "Ingenio iuvenis noverit ista suo."
            },
            {
                "verse": "Et puer his etiam maiora canebat et illum"
            },
            {
                "verse": "Calliope Aoniis merserat ipsa vadis."
            },
            {
                "verse": "Ad maiora venit: novit quo sydera cursu"
            },
            {
                "verse": "Obvia suppositis grandia dentur aquis"
            },
            {
                "verse": "Nec non Parasias avidique Licaonis arctos,"
            },
            {
                "verse": "Signa vel Hesperio non adeunda freto;"
            },
            {
                "verse": "Quid pater Oceanus, quid aquae genuere, quid altis"
            },
            {
                "verse": "Natura omnipotens sedibus alma fecit."
            },
            {
                "verse": "Omnia, crede mihi, novit qui carmina nostra"
            },
            {
                "verse": "Accipit; hunc etiam nostra Thalia iuvat."
            },
            {
                "verse": "O quotiens memini cum te, Meleagre, referrem,"
            },
            {
                "verse": "Hieronymum mota dicta probasse coma."
            },
            {
                "verse": "Dic, si te poliat, stabit memorabilis usque"
            },
            {
                "verse": "Me penes officii gratia firma sui."
            },
            {
                "verse": "Dic quoque si quaerat quid agam: \"miserabile carmen"
            },
            {
                "verse": "Nunc parat, arsuros carmine ferre rogos,"
            },
            {
                "verse": "Nunc parat attonitam flammis incendere matrem,"
            },
            {
                "verse": "Funere quae nostri mersit acerba caput."
            },
            {
                "verse": "Caetera quae cecinit, porto tibi morte sub ipsa:"
            },
            {
                "verse": "Quis vellet mortis facta referre suae?"
            },
            {
                "verse": "Est grave post cineres hominem quoque vivere et illum"
            },
            {
                "verse": "Vocibus assiduis colloquioque frui."
            },
            {
                "verse": "Ante ego si morerer, timeo ne forte valerem"
            },
            {
                "verse": "Extinctus domini iussa referre mei\"."
            },
            {
                "verse": "Haec ubi narraris, facito, Meleagre, salutes"
            },
            {
                "verse": "Hieronymum et tanto carmina trade viro."
            }
        ],
        [
            {
                "verse": "Carmine Meonius cautum cantavit Ulissem,"
            },
            {
                "verse": "Duxit Achilleos dulcis Homerus equos,"
            },
            {
                "verse": "Duxit et Ascreus perarandas carmine glebas"
            },
            {
                "verse": "Bosque Syracusii carmina vatis erat."
            },
            {
                "verse": "Fecit utrunque pater, Romanae gloria famae,"
            },
            {
                "verse": "Virgilius Phrygiae conditor historiae."
            },
            {
                "verse": "Ridentes elegos cecinit puer ille Tibullus,"
            },
            {
                "verse": "Qui iuvenis campos ivit ad Elysios;"
            },
            {
                "verse": "Et simili studio citharaque Propertius usus"
            },
            {
                "verse": "Et Naso placidis ipse poeta iocis."
            },
            {
                "verse": "Forsitan et plures quos iam mala Parca peredit,"
            },
            {
                "verse": "Livor et assiduis cura molesta malis."
            },
            {
                "verse": "Carmina non potuit sperare Basinius ista,"
            },
            {
                "verse": "Nec puer externos tutus adire locos;"
            },
            {
                "verse": "Spes tamen una fuit sub te, Theodore, iuvari,"
            },
            {
                "verse": "Te duce Phoebea plectra ciere lyra."
            },
            {
                "verse": "Meonides Ithacum fortemque sequatur Achillem,"
            },
            {
                "verse": "Dicat et Ascreus terra quid alma ferat."
            },
            {
                "verse": "Musa Syracusii pecudes pastoribus addat,"
            },
            {
                "verse": "Dicat utrunque mei musa Maronis opus."
            },
            {
                "verse": "Ridentes elegos canat et sine fine Tibullus,"
            },
            {
                "verse": "Cynthia cui placuit cantet et ille simul,"
            },
            {
                "verse": "Et cantet placidam Naso sine fine puellam,"
            },
            {
                "verse": "Et quibus ingenio fama parata suo est:"
            },
            {
                "verse": "At cantem meritas pro te, pater optime, laudes,"
            },
            {
                "verse": "Quas merito dederit gloria summa tibi."
            },
            {
                "verse": "O pater, Aonidum lumenque decusque dearum,"
            },
            {
                "verse": "Qui revehis Latio Dorica vela mari,"
            },
            {
                "verse": "O quem Castalio revocarunt vertice Musae,"
            },
            {
                "verse": "Quem nobis caelo Iupiter ipse dedit,"
            },
            {
                "verse": "O videas animum, mentem sensusque canentis"
            },
            {
                "verse": "Exultent quali pectora nostra deo!"
            },
            {
                "verse": "Sed neque Musarum posset, Theodore, mearum"
            },
            {
                "verse": "Turba tuae laudis praemia digna loqui,"
            },
            {
                "verse": "Nam rerum causas quas tu, pater optime, nosti"
            },
            {
                "verse": "Esse reor Musae grande laboris opus."
            },
            {
                "verse": "Nec possum versu quid agat Boreamque Notumque"
            },
            {
                "verse": "Dicere, nec fracto quo tonet igne polus."
            },
            {
                "verse": "Quid mare sit tumidum rursusque recedat et altis"
            },
            {
                "verse": "Det strepitum ripis, cognita causa tibi,"
            },
            {
                "verse": "Cur veniant toto volitantia nubila caelo"
            },
            {
                "verse": "Ceruleasque sonans congerat imber aquas,"
            },
            {
                "verse": "Quid pater hybernos revocet citus aequore soles,"
            },
            {
                "verse": "Addat et immensas noctibus ille moras:"
            },
            {
                "verse": "Omnia nanque tuo nosti, Theodore, labore"
            },
            {
                "verse": "Et Victurini pectore numen habes."
            }
        ],
        [
            {
                "verse": "Eridani nymphae, tuque o Ferraria felix,"
            },
            {
                "verse": "Tuque pater patriae, rex Leonelle, vale."
            },
            {
                "verse": "Nunc feror ad patrios, ad te, mea Parma, penates."
            },
            {
                "verse": "Tuque, poetarum turba verenda, vale."
            },
            {
                "verse": "Me pater a pelago magni deducit Homeri;"
            },
            {
                "verse": "O mihi prae cunctis terra beata vale."
            },
            {
                "verse": "Vos quoque, discipuli, parvae mea turba catervae,"
            },
            {
                "verse": "Dum moror in patria, quisque valete, precor;"
            },
            {
                "verse": "Et legite Aonias semper mea carmina musas"
            },
            {
                "verse": "Carminaque Aonia sollicitate lyra;"
            },
            {
                "verse": "Ducite Apollineas sacro modulamine nymphas,"
            },
            {
                "verse": "Ducite Apollinei numina magna chori."
            }
        ],
        [
            {
                "verse": "Hectora si Priamus, Peleus si flevit Achillem,"
            },
            {
                "verse": "Si qua movent magnos fortia facta deos,"
            },
            {
                "verse": "Dilacera crines, divum fortissime Mavors,"
            },
            {
                "verse": "Maximus Hesperidum nanque Philippus obit."
            },
            {
                "verse": "Occidit ille tua generatus stirpe Philippus,"
            },
            {
                "verse": "Spes Italum pariter scilicet occubuit."
            },
            {
                "verse": "Tlepolemi fato flevit Tyrintius heros,"
            },
            {
                "verse": "Huius ademptorem Iupiter ingemuit,"
            },
            {
                "verse": "Nanque Menoetiades rigidam proiecerat hastam,"
            },
            {
                "verse": "Quem Lycii comites ingemuere ducis."
            },
            {
                "verse": "Sed neque magnanimum flevit Sarpedona solus"
            },
            {
                "verse": "Iupiter: est illum Troia secuta virum."
            },
            {
                "verse": "Tu quoque si qua movent mortalia facta deorum"
            },
            {
                "verse": "Numina, sanguineas, Mars fere, scinde comas,"
            },
            {
                "verse": "Diceris attonitum quanvis posuisse furorem"
            },
            {
                "verse": "Scilicet et clypeum deseruisse gravem."
            },
            {
                "verse": "Miles, io tua spes periit. Quis crederet unquam"
            },
            {
                "verse": "Morte sua Venetos indoluisse duces?"
            },
            {
                "verse": "Et tamen Italiae partes quaecunque superno"
            },
            {
                "verse": "Quaeque alio resident ingemuere freto."
            },
            {
                "verse": "Moereat Alphonsus, captum quem reddit amicis"
            },
            {
                "verse": "Dux Ligurum regnis: gesta canenda diu."
            },
            {
                "verse": "Nam fera velivolum qua Genua prospicit aequor,"
            },
            {
                "verse": "Duxit Aragoneos victor in arma viros."
            },
            {
                "verse": "Omnis in Oceani pelago gens clara videri"
            },
            {
                "verse": "Capta vehi et tutos linquere nolle locos."
            },
            {
                "verse": "Et stupefactae ibant gelidis Nereides undis,"
            },
            {
                "verse": "Flavaque Cymothoe glaucaque Cymodoce"
            },
            {
                "verse": "<Dotoque Protoque P heru usaque Dynameneque>"
            },
            {
                "verse": "Aptaque ceruleis candida Doris aquis."
            },
            {
                "verse": "Ipse etiam liquidis timuit Neptunnus in undis,"
            },
            {
                "verse": "Ne foret anguigeri praeda superba ducis."
            },
            {
                "verse": "Et regem infernum fixit puer Amphitrionis,"
            },
            {
                "verse": "Mortua dum Pylia corpora captat humo,"
            },
            {
                "verse": "Iunonemque ferox, quanvis foret illa noverca,"
            },
            {
                "verse": "Pulsavit magni filius ille Iovis."
            },
            {
                "verse": "Sic timuit, quanvis liquidis regnaret in undis,"
            },
            {
                "verse": "Neptunnus tantum, corde tremente, virum."
            },
            {
                "verse": "Victor ubi in patriam reges advexerat urbem,"
            },
            {
                "verse": "O pietas musis non adeunda meis!"
            },
            {
                "verse": "Reddidit incolumes fulvo donavit et auro,"
            },
            {
                "verse": "Quod non fecisset forsitan ipse Ligus."
            },
            {
                "verse": "Reddidit et patrios permisit adusque penates"
            },
            {
                "verse": "Alphonsum, regnis restituitque suis."
            },
            {
                "verse": "Haec quota pars magni laudum fuit una Philippi"
            },
            {
                "verse": "Famaque iam factis vilior ipsa suis."
            },
            {
                "verse": "Solus in excelso sese assimulabat Olympo,"
            },
            {
                "verse": "Natura aeterno par fuit ille Iovi."
            },
            {
                "verse": "Spes Italum miseranda iacet, moriente Philippo,"
            },
            {
                "verse": "Non aliter quam si Iupiter ipse cadat."
            }
        ],
        [
            {
                "verse": "Iam tua, magnanimum princeps Leonelle virorum,"
            },
            {
                "verse": "Carmine si detur mille trophaea cano"
            },
            {
                "verse": "Atqne ea quo possim meditando efferre sub auras"
            },
            {
                "verse": "Aptius ingenio molior ista meo."
            },
            {
                "verse": "Non ego Castaliis venio demersus ah undis,"
            },
            {
                "verse": "Sed Victurini pectore plenus eo."
            },
            {
                "verse": "Forsitan et poscas quid non Mavortia cantem"
            },
            {
                "verse": "Praelia, magnanimos cur taceamus equos."
            },
            {
                "verse": "Nondum tanta fides animo, fiducia nondum"
            },
            {
                "verse": "Tanta subit; nondum mens mea bella capit."
            },
            {
                "verse": "Ergo si nedum fuerim in illis,"
            },
            {
                "verse": "Ingenio iuvenis consequar apta meo."
            },
            {
                "verse": "Si te delectant silvae saltusque ferarum,"
            },
            {
                "verse": "Invenies toto carmine lustra meo."
            },
            {
                "verse": "Nec tu divinum, quanvis sit rarus, honorem"
            },
            {
                "verse": "Despice: perpetuo carmine fama viget."
            },
            {
                "verse": "Sit licet invictus Martisque ferocior armis"
            },
            {
                "verse": "Hector: Homerus abest: nullus et Hector erit."
            },
            {
                "verse": "Vivit in aeternos Anchisae filius annos."
            },
            {
                "verse": "En quantum magni musa Maronis habet!"
            },
            {
                "verse": "Carmine Penelopes castum narravit amorem"
            },
            {
                "verse": "Meonides, cari quantus Ulissis amor,"
            },
            {
                "verse": "Iratumque gravi cantu monstravit Achillem,"
            },
            {
                "verse": "Terribilem Atridae terribilemque suis."
            },
            {
                "verse": "Carminibus Phaeton caeli deductus ad axem,"
            },
            {
                "verse": "Pocula Circei carmine fontis habes."
            },
            {
                "verse": "Omnia carminibus prisci cecinisse feruntur."
            },
            {
                "verse": "Quid moror ulterius? Prisca referre soles."
            },
            {
                "verse": "Carmine fama tui nostro tolletur ad astra,"
            },
            {
                "verse": "Si quis honos musis, vir memorande, meis."
            },
            {
                "verse": "Ecquid in hac agimus, princeps memorande, iuventa?"
            },
            {
                "verse": "Maius opus quam quod fama superstes eat?"
            },
            {
                "verse": "Gloria delectat superos, sic credimus, omnes,"
            },
            {
                "verse": "Extollit cunctos fama benigna viros."
            },
            {
                "verse": "Et quicunque favet vivit, mihi crede, poetis;"
            },
            {
                "verse": "Augustusque tuo nomen in ore volat."
            },
            {
                "verse": "Tu quoque qui Latio similis virtute fuisti,"
            },
            {
                "verse": "Talia qui Latio foedera pacis amas,"
            },
            {
                "verse": "Debueras fessos etiam iuvisse poetas."
            },
            {
                "verse": "Aspice quo iaceat fessa Thalia loco."
            },
            {
                "verse": "Et pietas tua magna fuit, tua maxima virtus"
            },
            {
                "verse": "Magna per ora virum dulcis ubique volat."
            },
            {
                "verse": "Praetereo studiis tua nunc Ferraria quantis"
            },
            {
                "verse": "Gaudeat et quanto murmure plena sonet;"
            },
            {
                "verse": "Adde etiam imperio quae se tibi sponte dederunt"
            },
            {
                "verse": "Oppida; quos tribuit Tuscia magna viros."
            },
            {
                "verse": "Non ego mille tui memoro castella vel urbes:"
            },
            {
                "verse": "Spectat utrunque tibi subdita terra fretum."
            },
            {
                "verse": "Quin age musarum iam nunc miserere tuarum;"
            },
            {
                "verse": "Solus es Aonia quem sequar ipse lyra."
            },
            {
                "verse": "Felices Musae tamen et felicia Pindi"
            },
            {
                "verse": "Numina, quae tanti principis acta canent."
            },
            {
                "verse": "Et felix ego sum, si quid mea Musa valebit."
            },
            {
                "verse": "Iam furor in toto pectore corda quatit."
            },
            {
                "verse": "Sed nunc ingenii quoniam mihi viribus usus,"
            },
            {
                "verse": "Prosequar aurifugae vela referre rati."
            },
            {
                "verse": "Nunc ades et fluctus doceas me erumpere vastos,"
            },
            {
                "verse": "Optima iustorum spesque salusque virum."
            },
            {
                "verse": "Iamque fave, ut cunctos vigeat tua fama per annos"
            },
            {
                "verse": "Et mihi sit semper nomen in ore tuum."
            }
        ],
        [
            {
                "verse": "Qui facis ingenuas rerum, Pisane, figuras,"
            },
            {
                "verse": "Qui facis aeternos vivere posse viros,"
            },
            {
                "verse": "Optime pictorum, qui sunt, quicunque fuerunt,"
            },
            {
                "verse": "Quique etiam magnae gloria laudis erunt,"
            },
            {
                "verse": "Ingenio faciente tuo qui principis ora"
            },
            {
                "verse": "Fingis, io vultus quam, Leonelle, tuos!"
            },
            {
                "verse": "Et ducis anguigeri felicia tempora pulchris"
            },
            {
                "verse": "Auribus, aeternum tempus in omne caput;"
            },
            {
                "verse": "Me quoque, si fas est, inter divina memento"
            },
            {
                "verse": "Munera tam facili fingere velle manu,"
            },
            {
                "verse": "Ut puer aeterna caelatus imagine vivam;"
            },
            {
                "verse": "Perpetuusque tua laude superstes ero."
            },
            {
                "verse": "Parcite, Pierides, quae sunt audita referre:"
            },
            {
                "verse": "Est aliud veros cernere posse viros."
            },
            {
                "verse": "Tu facis heroas divinae munera famae,"
            },
            {
                "verse": "Tu facis aeternum nomen habere duces."
            },
            {
                "verse": "Mantua dum maneat, dum sit Gonzagia proles,"
            },
            {
                "verse": "Karole, Pisani munere notus eris."
            },
            {
                "verse": "Tu quoque perpetua vives, Sismunde, figura;"
            },
            {
                "verse": "Martius atque tua stat Picininus ope."
            },
            {
                "verse": "Necnon Sfortiadem saevis monstravit in armis"
            },
            {
                "verse": "Ut premit armatos, Marte tonante, viros."
            },
            {
                "verse": "Praeterea et multi, quos non numerare necesse est:"
            },
            {
                "verse": "Enumera paleas, Gargare flave, tuas."
            },
            {
                "verse": "Adde etiam vates, nostro qui tempore ducunt"
            },
            {
                "verse": "Saecula, quos vivos mira tabella facit."
            },
            {
                "verse": "Guarini effigies, necnon Aurispa manebit,"
            },
            {
                "verse": "Hieronymusque tuo munere notus erit;"
            },
            {
                "verse": "Bellotusque puer, sed non puerilibus usus"
            },
            {
                "verse": "Artibus, ingenio notus et ipse tuo."
            },
            {
                "verse": "Tuscanellae etiam facies laetissima clari"
            },
            {
                "verse": "Nominis egregiis fulget imaginibus."
            },
            {
                "verse": "Teleboum cunctos belli Porcelius annos"
            },
            {
                "verse": "Scriptor threiciis cantat arundinibus."
            },
            {
                "verse": "Victorine pater, Romanae gloria linguae,"
            },
            {
                "verse": "Pisani ingenio tu quoque vivus eris."
            },
            {
                "verse": "Idem habitus, eadem ora viro: tumque ille severam"
            },
            {
                "verse": "Caesariem et canam moverat arte comam;"
            },
            {
                "verse": "Et gravitas eadem vultus, caput illud; et illum"
            },
            {
                "verse": "Ore suo credas mittere posse sonum."
            },
            {
                "verse": "Et me, discipulus fueram qui illius, imago"
            },
            {
                "verse": "Terruit audaces admonuitque animos;"
            },
            {
                "verse": "Et stupui demens, et te quoque vivere, magne"
            },
            {
                "verse": "Victorine, putans, gaudia magna tuli;"
            },
            {
                "verse": "Et legi ingenuis caelatum epigramma tabellis,"
            },
            {
                "verse": "Dignaque tam prisco carmina culta viro:"
            },
            {
                "verse": "\"Istum non auri domuit scelerata cupido,"
            },
            {
                "verse": "Non metus, aut animi cura nefanda dolus."
            },
            {
                "verse": "Mille viros docuit sacras tractare camenas."
            },
            {
                "verse": "En alius Socrates! solus et iste fuit\"."
            },
            {
                "verse": "Caetera caelantur varia, Pisane, figura;"
            },
            {
                "verse": "Terra feras, caelum sydera clara tenet."
            },
            {
                "verse": "Vidi ego delphines veras dare terga per undas,"
            },
            {
                "verse": "Qualis Arionios dux erat ante sonos,"
            },
            {
                "verse": "Vidi etiam silvas, cauro spirante, moveri"
            },
            {
                "verse": "Et volucres caeli carpere posse vias."
            },
            {
                "verse": "Vidi aquilam timidum leporem capere unguibus uncis"
            },
            {
                "verse": "Et miseram pedibus corripuisse gruem."
            },
            {
                "verse": "Atque canes stupui saltus lustrare ferarum,"
            },
            {
                "verse": "Oenidae qualis turba superba fuit,"
            },
            {
                "verse": "Aut quibus Ogygiae fleverunt moenia Thebae,"
            },
            {
                "verse": "Cum dominum celeres diripuere canes."
            },
            {
                "verse": "Et stupui trepidos glomerare per avia cervos"
            },
            {
                "verse": "Pulveris obscuros alta per astra globos."
            },
            {
                "verse": "Informes videas ululare in montibus ursos,"
            },
            {
                "verse": "Quem tigris misit, quemque leaena sonum;"
            },
            {
                "verse": "Cum suibus diris fulvos certare leones,"
            },
            {
                "verse": "Ut credas veras ducere bella feras."
            },
            {
                "verse": "Quin etiam teneras fingis, Pisane, puellas"
            },
            {
                "verse": "Et niveam faciem purpureamque manum."
            },
            {
                "verse": "Et simulas pulchros gemmis duo sydera ocellos;"
            },
            {
                "verse": "Et delinitos cogis amare procos."
            },
            {
                "verse": "Quid si fecisses nivea mihi Cyrida forma,"
            },
            {
                "verse": "Qualia dona tibi, vir venerande, darem?"
            },
            {
                "verse": "Quin cuperem positis nostrum Meleagron habenis"
            },
            {
                "verse": "Linquere venatus ipse poeta meos."
            },
            {
                "verse": "Te canerem solum, solus tibi carmina soli"
            },
            {
                "verse": "Inciperem placida posse ciere lyra."
            }
        ],
        [
            {
                "verse": "Ite, pii versus, et inania verba supremo"
            },
            {
                "verse": "Ferte, precor, cineri, nomine missa meo."
            },
            {
                "verse": "Siccine Arimineam rediisti optatus ad urbem,"
            },
            {
                "verse": "Melliadux, animo luctus acerbe meo?"
            },
            {
                "verse": "Hine tui reditus? Sismundique addita dextrae"
            },
            {
                "verse": "Dextera cumque pio foedere iuncta fides?"
            },
            {
                "verse": "At quoniam te fata vetant superesse caduco"
            },
            {
                "verse": "Corpore, restabit munere fama meo."
            },
            {
                "verse": "Corpora labuntur gelido mortalia leto,"
            },
            {
                "verse": "Carmina per nullos sunt obitura dies."
            },
            {
                "verse": "Haec tua, siquid habent animi post funera sensus,"
            },
            {
                "verse": "Ossa petant tumulo deveneranda sacro."
            }
        ],
        [
            {
                "verse": "Iuste poeta iaces, sed non tua fama iacebit;"
            },
            {
                "verse": "Sis licet extinctus, nomine vivus eris."
            },
            {
                "verse": "Corpora labuntur gelido mortalia fato,"
            },
            {
                "verse": "Carmina per nullos sunt obitura dies."
            },
            {
                "verse": "Dum Gismundus erit, dum sit Malatesta propago"
            },
            {
                "verse": "Dicentur laudes legis amore tuae."
            }
        ],
        [
            {
                "verse": "Balzaninus eram rapidarum summa ferarum"
            },
            {
                "verse": "Pernities, domini gloria magna mei."
            },
            {
                "verse": "Petrus herus fuerat Gennarius optimus ille,"
            },
            {
                "verse": "Quem Sigismundi Caesaris auget honor."
            },
            {
                "verse": "Alitibus similis pernicibus omnia quondam,"
            },
            {
                "verse": "Nunc miser aeterna lumina nocte tegor."
            },
            {
                "verse": "Nec canis, aethereo statuit quem Liber Olympo,"
            },
            {
                "verse": "Quo duce ad Iccarium filia funus iit,"
            },
            {
                "verse": "Nec quisquam Hyppoliti vicit me e gente superba,"
            },
            {
                "verse": "Nec Cephali aut dominum qui rapuere suum."
            }
        ],
        [
            {
                "verse": "Parma mihi patria est: sunt sydera carmen et arma."
            }
        ],
        [
            {
                "verse": "Salve summe ducum Caesar Leonelle: triumphos"
            },
            {
                "verse": "Iustitia et virtus dat tibi magna novos."
            },
            {
                "verse": "Salve iterum, princeps Italarum gloria rerum,"
            },
            {
                "verse": "Sis bonus o patriae, rex Leonelle, tuae."
            },
            {
                "verse": "Italiae decus atque aevi spes maxima nostri,"
            },
            {
                "verse": "Dii tibi Nestoreos dent, Leonelle, dies."
            },
            {
                "verse": "Pro meritis, Leonelle, tuis tibi magna canemus"
            },
            {
                "verse": "Carmina, Apollineae digna favore lyrae."
            },
            {
                "verse": "Te Pater omnipotens Italo praefecit honori,"
            },
            {
                "verse": "Qui praestas priscos vi, Leonelle, viros."
            },
            {
                "verse": "Te, Leonelle, canent musae clarique poetae,"
            },
            {
                "verse": "Atque tuas laudes alter Homerus aget."
            }
        ],
        [
            {
                "verse": "Astianata tuum vidi, doctissime Veggi,"
            },
            {
                "verse": "Dulcius in toto quo nihil orbe fuit."
            },
            {
                "verse": "Ille mihi gemitusque graves lacrymasque tepentis"
            },
            {
                "verse": "Pectore, dum legimus, luminibusque quatit,"
            },
            {
                "verse": "Pronus ut e turri miserabile corpus in auras"
            },
            {
                "verse": "Miserit indignas respueritque manus;"
            },
            {
                "verse": "Mater ut infelix captam clamoribus urbem"
            },
            {
                "verse": "Implerit flavas dilacerata comas."
            },
            {
                "verse": "Quaeque prius fratres carumque animosa parentem"
            },
            {
                "verse": "Flebat et extinctam sola relicta domum,"
            },
            {
                "verse": "Quae prius Hectoreos tantum curabat amores,"
            },
            {
                "verse": "Dum ferus Argolicas praecipitabat opes,"
            },
            {
                "verse": "Cui \"mihi\" dicebat \"coniunx carissime, certe"
            },
            {
                "verse": "Tu genitor, tu vir, tu mihi frater eris\","
            },
            {
                "verse": "Nunc fleat elapsi solum miserabile nati"
            },
            {
                "verse": "Funus et in duro corpora fracta solo."
            },
            {
                "verse": "Hectoridae pueri cecinisti funera, vates,"
            },
            {
                "verse": "Nec minus Esonidem Graiugenasque duces."
            },
            {
                "verse": "Ast ego poene puer cecini, qui matris ob iram"
            },
            {
                "verse": "Venit ad infernas igne perustus aquas."
            },
            {
                "verse": "Nunc ego Priamidae pueri crudele sepulchrum"
            },
            {
                "verse": "Et refero crudi barbara facta ducis."
            },
            {
                "verse": "Oenidemque tibi, primis quem lusimus annis,"
            },
            {
                "verse": "Mittimus, emenda quae pia dona, rogo."
            }
        ],
        [
            {
                "verse": "Bella gerenda ducem deceant quae quemque, priorum"
            },
            {
                "verse": "Exemplo, at mira docuit Valturius arte,"
            },
            {
                "verse": "Ingenium natura capax rationis acutae"
            },
            {
                "verse": "Cui dedit. Ille situ squalentia nomina telis"
            },
            {
                "verse": "Omnibus et fluxis signata vocabula rebus"
            },
            {
                "verse": "Restituit legemque dedit, qua nasse liceret"
            },
            {
                "verse": "Virtutesque animosque virum sumendaque pugnae"
            },
            {
                "verse": "Consilia et dignos antiquis laudibus astus."
            },
            {
                "verse": "Nec quisquam post cuncta palo vestigia versi"
            },
            {
                "verse": "Solis ad hanc victor potuit concurrere metam."
            }
        ],
        [
            {
                "verse": "Primus Apollineas pro te, Leonelle, camenas"
            },
            {
                "verse": "Aonas ad fontes Parnasia ductus ad antra,"
            },
            {
                "verse": "Aggrediar cunctosque canam tua facta per annos."
            },
            {
                "verse": "Me superent quicunque ferant ea, laude minores,"
            },
            {
                "verse": "Atque velim magno vix concedatur Homero."
            },
            {
                "verse": "Te neque Musarum quisquam praestantius artes"
            },
            {
                "verse": "Novit et in melius tam multis rettulit annis."
            },
            {
                "verse": "Nanque ego praetereo tabularum, signa tuarum,"
            },
            {
                "verse": "Aonidum decus; ut plena stet imagine miris"
            },
            {
                "verse": "Picta tabella modis, viva est qua candida Clio,"
            },
            {
                "verse": "Clio Pieridum laetissima, qualis ab imi"
            },
            {
                "verse": "Lucifer Oceani sacra iubar extulit unda."
            },
            {
                "verse": "Nos vero multum, rarissima turba, poetae"
            },
            {
                "verse": "Debemus, Leonelle, tibi, qui talia magnis"
            },
            {
                "verse": "Numinibus nostroque velis dare munera Phoebo;"
            },
            {
                "verse": "Atque ego praecipue cuius, pater optime, versus"
            },
            {
                "verse": "Et legis et caros dignaris honore libellos."
            },
            {
                "verse": "Tu, Meleagre, novas inter cludere figuras,"
            },
            {
                "verse": "Felix laude tui lectoris: maximus inter"
            },
            {
                "verse": "Ille pater pictas referet tua carmina Musas."
            },
            {
                "verse": "Quare ego me primum iuvenili carmine damno"
            },
            {
                "verse": "Viribus invigilare meis pro te, optime, pro te."
            },
            {
                "verse": "Postremus primusque labor meus omnis ab uno"
            },
            {
                "verse": "Omnia principio meditabitur. O, mihi quondam"
            },
            {
                "verse": "Si qua animos subit ulla meos, vir maxime, virtus,"
            },
            {
                "verse": "Quae tibi quaeve tuae referam pater inclyte, famae?"
            },
            {
                "verse": "In te sola salus Italae virtutis et ingens"
            },
            {
                "verse": "Pignus, et augustae dona immortalia pacis,"
            },
            {
                "verse": "Qua populos pietate regis tranquillus et ampli"
            },
            {
                "verse": "Regna paterna soli, qua labitur Eridanaeum"
            },
            {
                "verse": "Flumen et aequoreis inmurmurat altius undis"
            },
            {
                "verse": "Adria, finitimo qua cernitur Appennino."
            },
            {
                "verse": "Omnia sunt vulgo subita concussa ruina;"
            },
            {
                "verse": "Undique bella sonant: praeter tua regna, labascunt"
            },
            {
                "verse": "Omnia; bella Ligus timet; hinc Venetusque fatigat"
            },
            {
                "verse": "Pronus et adversis impingens agmina terris;"
            },
            {
                "verse": "Hinc tuus ille socer patriis excitus ab oris"
            },
            {
                "verse": "Vectus adest murosque viris obsedit Ethruscos,"
            },
            {
                "verse": "Rex armis populisque potens, cui maxima septem"
            },
            {
                "verse": "Regna ferunt animos Fesulanaque moenia tentant."
            },
            {
                "verse": "Impia Tisiphone vocat atra ad bella sorores,"
            },
            {
                "verse": "Sanguineam ante ferens, visu miserabile, caedem"
            },
            {
                "verse": "Insultatque malis et sese non tenet ulla"
            },
            {
                "verse": "In facinus scelerum facies, furor omnia secum"
            },
            {
                "verse": "Praecipitat; gaudent scelerata lacessere praelia"
            },
            {
                "verse": "Agricolae atque auro divina resolvere iura."
            },
            {
                "verse": "Quid non, dira sitis et habendi insana cupido,"
            },
            {
                "verse": "Sollicitas! Saltem venturae turpia famae"
            },
            {
                "verse": "Nomina iam seros moveant quaecunque nepotes."
            },
            {
                "verse": "Dii, precor, Italiae custodes, maxima semper"
            },
            {
                "verse": "Numina, Romuleae qui iam favistis et urbi"
            },
            {
                "verse": "Et populo, et fautrix trabeati Vesta Quirini,"
            },
            {
                "verse": "Hanc rabiem iam nunc terris avertite vestris"
            },
            {
                "verse": "Et pacem Ausoniis, solam quam poscimus, oris"
            },
            {
                "verse": "Reddite nec tantos mortalibus esse furores"
            },
            {
                "verse": "Mittite; sed placidam, Latii decus, annue mentem"
            },
            {
                "verse": "Spes Italum, Leonelle, virum; iuvat ire per omnes"
            },
            {
                "verse": "Castaliae montes totumque Helicona videre."
            },
            {
                "verse": "Pro te olim melius, neque enim tua maxima facta"
            },
            {
                "verse": "Nunc parva memorare lyra velit illa tui mens"
            },
            {
                "verse": "Vatis et ingenio maior tamen ipsa voluntas."
            },
            {
                "verse": "Non ego nec veteres maiori laude Latinos"
            },
            {
                "verse": "Nec Graios viguisse viros nec Caesaris unquam"
            },
            {
                "verse": "Crediderim maiora tuis illa inclyta factis:"
            },
            {
                "verse": "Dulce decus nostrum, Phoebi venerate sacerdos,"
            },
            {
                "verse": "Spes animis o firma meis, qui solus abunde"
            },
            {
                "verse": "Bellerophonteos potuisti haurire liquores,"
            },
            {
                "verse": "Principibus quae rara solet contingere virtus."
            },
            {
                "verse": "O felix ter io, quater, o semper<que> beatum"
            },
            {
                "verse": "Humanum genus, Aonidum si praemia norit,"
            },
            {
                "verse": "Dissimulans simulansque nihil si vita virorum"
            },
            {
                "verse": "Abstineat placitis, parvo contenta, nec ullis"
            },
            {
                "verse": "Illita criminibus, quam nec movet ulla profundi"
            },
            {
                "verse": "Spuma superba Tagi Pactolusve elicit auro."
            },
            {
                "verse": "Tu vero quem musa iuvat, tu maxime regum,"
            },
            {
                "verse": "Sis felixque piusque tuis; et tempora nostra"
            },
            {
                "verse": "Respice, quae veniunt lustris melioribus. Ocii"
            },
            {
                "verse": "Ignavi quae longa quies fuit, omnis in auras"
            },
            {
                "verse": "Aethereas diversa fugit; placidaeque Sorores"
            },
            {
                "verse": "Ad tua, summe ducum, referuntur tempora, Caesar."
            },
            {
                "verse": "Caesar enim mihi solus eris: te Graia iuventus,"
            },
            {
                "verse": "Te Latii canet omnis amor; tua magna futura est"
            },
            {
                "verse": "Gloria, postremos maneat duae certa nepotes."
            },
            {
                "verse": "Ut colitur nostro Troianus Iulius orbe,"
            },
            {
                "verse": "Teque tuosque novo divum dignamur honore."
            },
            {
                "verse": "Te tamen o serum, decus immortale, precamur"
            },
            {
                "verse": "Hauriat illa dies, venias ubi sidus; et alti"
            },
            {
                "verse": "Regia magna poli tarde te te advocet. Aut quom"
            },
            {
                "verse": "Sit libitum magno, qui fert ea fata, Tonanti,"
            },
            {
                "verse": "In melius quom forte volet benefacta referri,"
            },
            {
                "verse": "Sis patriae memor Italiae pacisque memento"
            },
            {
                "verse": "Quam terris coluisse caves; quin omnibus annis"
            },
            {
                "verse": "Italiam votis damnabis, te tua virtus"
            },
            {
                "verse": "Sydus et immensi faciat quom numen Olympi."
            },
            {
                "verse": "Polliceor, si quid possum promittere, magni"
            },
            {
                "verse": "Carminis antiquum quicquam modo, maxime princeps;"
            },
            {
                "verse": "Ante expectatum referam tibi laudis honores."
            },
            {
                "verse": "Haec tibi iussa cano; cape iussa fidelia. Nanque"
            },
            {
                "verse": "Tempore quo medio rapiuntur sydera caelo,"
            },
            {
                "verse": "Incubuit mediae lux ingentissima nocti"
            },
            {
                "verse": "Audaci fulgore, cavas et dispulit umbras."
            },
            {
                "verse": "Obstupui, fateor, magno torpore sepultus"
            },
            {
                "verse": "Qui fueram et placidum carpebam corde soporem."
            },
            {
                "verse": "Obstupuit domus et clari arrisere Penates;"
            },
            {
                "verse": "Tum citharae quater audiri sonus et nova secum"
            },
            {
                "verse": "Carmina; et ambrosios inter fragor almus odores"
            },
            {
                "verse": "Sensibus hauriri nostris, vacuisque natare"
            },
            {
                "verse": "Aedibus umbra levis talesque referre loquellas:"
            },
            {
                "verse": "\"Heus\" ait, \"an vigilas, Leonelli fide minister?"
            },
            {
                "verse": "O vigila, neque enim somno indulgere poetas"
            },
            {
                "verse": "Tam longo fas est; divinae parce quieti"
            },
            {
                "verse": "Et Leonelleas accingere dicere laudes."
            },
            {
                "verse": "Surge age et ipse tui Leonelli nomen ad astra"
            },
            {
                "verse": "Tolle. Libens adero, nec te tua Musa relinquam;"
            },
            {
                "verse": "Nanque ego quam pingi iussit sum candida Clio,"
            },
            {
                "verse": "Clio Pieridum laetissima: cerne venustas,"
            },
            {
                "verse": "Dulcis amice, genas, vultus oculosque nitentes;"
            },
            {
                "verse": "Hanc faciem in tabulis ipsam vidisse memento."
            },
            {
                "verse": "An quisquam nostra vir tempestate Latinos"
            },
            {
                "verse": "Vi tanta praestabit avos tantoque favore"
            },
            {
                "verse": "Ingenio aspirare tuo volet? o, nova praesens"
            },
            {
                "verse": "Ille tuos olim si carmina spectet amores\"."
            },
            {
                "verse": "Vix ea Musa; dehinc tenuis elapsa per auras"
            },
            {
                "verse": "In noctem fugit, nec me ulteriora volentem"
            },
            {
                "verse": "Dicere verba sinit pavor horridus; atraque terrae"
            },
            {
                "verse": "Umbra volans nigris circum se denset in alis."
            },
            {
                "verse": "Et me quem primum voces cantusque iuvabat,"
            },
            {
                "verse": "Nunc timor acer agit, Clius ne iussus ab ore"
            },
            {
                "verse": "Deficiam, rex magne, tuas si scribere laudes"
            },
            {
                "verse": "Incipiam; sed da veniam nunc, si quid adortus"
            },
            {
                "verse": "Moliri aethereas iactem iuvenile sub auras."
            }
        ],
        [
            {
                "verse": "Summe virum rhetor suavis Theodore Pelasgum,"
            },
            {
                "verse": "Quo dicente silent animosi flamina Chauri,"
            },
            {
                "verse": "Quem Latium ac lati miratur regia mundi"
            },
            {
                "verse": "Orantem et celsae stupefacta palatia Romae,"
            },
            {
                "verse": "Qui mihi prae cunctis divum immortalia dona,"
            },
            {
                "verse": "Pieridum quondam caelestia dona dedisti,"
            },
            {
                "verse": "Sub quo tot Graios vates doctore revolvi,"
            },
            {
                "verse": "Iliada atque vias multum durantis Ulyxi"
            },
            {
                "verse": "Atque alios duorum longum meminisse poetas,"
            },
            {
                "verse": "Rhetoras et magni praecepta verenda Platonis,"
            },
            {
                "verse": "Nunc quoque quod petimus iustis, precor, annue votis:"
            },
            {
                "verse": "Scilicet Andreas Contrarius ut tibi cordi"
            },
            {
                "verse": "Iste sit; iste tuo nam dignus amore, dearum"
            },
            {
                "verse": "Castalidum dulci demersus fonte, reponet"
            },
            {
                "verse": "Digna tuo quondam tibi non ingrata labore."
            },
            {
                "verse": "Nanque hic historicus, vehemens orator et artis"
            },
            {
                "verse": "Socraticas discens, terrae caelique peritus,"
            },
            {
                "verse": "Et rerum causas et mundi semina novit,"
            },
            {
                "verse": "Lunaremque globum nec non Titania victor"
            },
            {
                "verse": "Sydera rimatur, telluris et aequoris oras"
            },
            {
                "verse": "Angustas minimumque solum; quid bruma, quid aestas,"
            },
            {
                "verse": "Quid ver purpureum ventorum mutet habenas,"
            },
            {
                "verse": "Autumnusque alio varietur flamine, quonam"
            },
            {
                "verse": "Sydere se Boreas Geticis se mittat ab antris,"
            },
            {
                "verse": "Austrique Zephyrique tenent qua parte, fragore"
            },
            {
                "verse": "Quo cadat Eurus agens tumidarum marmor aquarum,"
            },
            {
                "verse": "Unde cadunt tortis vibrata tonitrua flammis;"
            },
            {
                "verse": "Quae de quinque plagis non sit penetrabilis una,"
            },
            {
                "verse": "Solis inardentis vicino limite; binae"
            },
            {
                "verse": "<Temperie ut zonae, extremis mediaque repostis>,"
            },
            {
                "verse": "Perpetua pecudum genus omne virumque volantumque"
            },
            {
                "verse": "Usque polum subter magnum pascantque ferantque;"
            },
            {
                "verse": "Haeque ubi de medio magnum traxere calorem,"
            },
            {
                "verse": "Frigus ab extremis turpi squalore, profunda"
            },
            {
                "verse": "Temperies geminis infertur ab aethere terris."
            },
            {
                "verse": "Atque haec culta quidem latera. Et telluris utroque"
            },
            {
                "verse": "Margine clausa virum spaciis gens exulat aequis."
            },
            {
                "verse": "Nam media, ut perhibent, plaga vasta sine urbibus ullis"
            },
            {
                "verse": "Non volucrum nidos, magnarum aut lustra ferarum"
            },
            {
                "verse": "Sustinet, aut hominum genus improba pascit: at illas"
            },
            {
                "verse": "Nix aeterna tegit foedusque amplectitur horror."
            },
            {
                "verse": "Hinc Boreas, illinc gelidis Notus effluit alis,"
            },
            {
                "verse": "Hic tepet Auster, at hic Aquilo non frigidus afflat,"
            },
            {
                "verse": "Flamina dura ferens; aliisque torrida, dum se"
            },
            {
                "verse": "Trans spacia evolvunt gelidis contraria pennis"
            },
            {
                "verse": "Nubila, dant populis adversa tenentibus arva."
            },
            {
                "verse": "Haec canit: unde ruunt amnes fontesque lacusque,"
            },
            {
                "verse": "Aequora cur tumeant caecis agitata procellis,"
            },
            {
                "verse": "Quid laudis virtus, quid criminis inscius error"
            },
            {
                "verse": "Afferat humanis affectibus: omnia longo"
            },
            {
                "verse": "Tempore quae didicit solido Contrarius aevo."
            },
            {
                "verse": "Hunc precor, o Graium decus, accipe mente pioque"
            },
            {
                "verse": "Pectore perfixum totis immitte medullis."
            },
            {
                "verse": "Non erit ingratus meritorum (crede) tuorum;"
            },
            {
                "verse": "Praemia digna manent. Italas tua fama per urbes"
            },
            {
                "verse": "Ausonidumque domos cunctis vulgabitur oris."
            },
            {
                "verse": "Pontificis placidas summi dicturus ad auris"
            },
            {
                "verse": "Advenit: ille tuo se sperat amore repertum"
            },
            {
                "verse": "Ire aditus facilis et tempora grata loquendi."
            }
        ],
        [
            {
                "verse": "Ausoniae decus atque Italum fortissime gentis,"
            },
            {
                "verse": "Ipse tibi ante alios vates non ultimus olim,"
            },
            {
                "verse": "Sigismunde, canam laudes et magna parentis"
            },
            {
                "verse": "Bella genusque tuum regesque et maxima semper"
            },
            {
                "verse": "Nomina scaeptriferosque atavos gentemque superbam."
            },
            {
                "verse": "Post ego magna tuae referam praeconia famae"
            },
            {
                "verse": "Virtutemque animosque tuos, tua plurima quondam"
            },
            {
                "verse": "Praelia consiliisque tuis quae multa secundo"
            },
            {
                "verse": "Numine bella geris. Iuvat, o iuvat illa referre"
            },
            {
                "verse": "Quae nuper dederis Tyrrenis victor in oris:"
            },
            {
                "verse": "Pro qua laude tamen tibi dulcis Ethruria debet"
            },
            {
                "verse": "Omnia, te solum miratur; et Itala gens te"
            },
            {
                "verse": "Laudat et aeternos tibi iam dignatur honores"
            },
            {
                "verse": "Reddere teque canunt Musae magnique poetae;"
            },
            {
                "verse": "Quorum ego sim minimus quanvis et tanta recusem"
            },
            {
                "verse": "Dicere facta, tamen sequar omni te, optime, cura."
            },
            {
                "verse": "Non me adeo fugit virtus tua, maxime ductor,"
            },
            {
                "verse": "Non ego nec referam tua facta ingentia, nec quas"
            },
            {
                "verse": "Straveris ante alios adverso ex agmine turmas."
            },
            {
                "verse": "Unum illud paucis, quid enim? narrare necesse est."
            },
            {
                "verse": "Magnanimi tot tela viri, tot bella, tot arma"
            },
            {
                "verse": "Expediam, qui barbaricas ab littore gentes"
            },
            {
                "verse": "Hesperio et nostros mediis e finibus hostes"
            },
            {
                "verse": "Parthenopem et notas, dux magne, revisere terras"
            },
            {
                "verse": "Fecisti atque Italos servasti milite portus."
            },
            {
                "verse": "Nanque, ferunt, postquam gentes et bella vicissim"
            },
            {
                "verse": "Astabant dubiam spectantes ordine sortem,"
            },
            {
                "verse": "Hinc rex ipse prior patriis Alphonsus ab oris,"
            },
            {
                "verse": "Hinc tu praefulgens auro atque insignibus armis,"
            },
            {
                "verse": "Hinc atque hinc aeratae acies populique ruebant"
            },
            {
                "verse": "Ingenti strepitu et socio clamore fremebant."
            },
            {
                "verse": "Hos Mars armipotens, illos cogebat Enyo:"
            },
            {
                "verse": "At tibi Pallas erat comes invidiosa decusque"
            },
            {
                "verse": "Immortale dabat, vires animumque secundans,"
            },
            {
                "verse": "Cara Iovis proles medio Trytonia campo,"
            },
            {
                "verse": "Ostentans angues et Gorgonis ora Medusae"
            },
            {
                "verse": "Sibila terribilemque aeratis aegida monstris,"
            },
            {
                "verse": "Nubiferi Iovis arma patris clypeumque micantem."
            },
            {
                "verse": "Hanc procul ut vidit tumulo rex unus ab alto,"
            },
            {
                "verse": "Obstupuit gelidusque pavor tremefacta cucurrit"
            },
            {
                "verse": "Ossa per et venas et pulsos pectore sensus."
            },
            {
                "verse": "\"Hei mihi, quor unquam populos ingressus Ethruscos"
            },
            {
                "verse": "Antiquas gentes Fesulanaque moenia tento?"
            },
            {
                "verse": "At non invisum genus his regesque tyrannosque"
            },
            {
                "verse": "Audieram, infandis postquam Mezentius armis,"
            },
            {
                "verse": "Iniustas caedes molitus civibus olim,"
            },
            {
                "verse": "Regali meritas explevit funere poenas?"
            },
            {
                "verse": "Quin etiam infelix dubio me credere ponto"
            },
            {
                "verse": "Et ventis animam potui committere, quando"
            },
            {
                "verse": "Sola fuga et curvae possunt praestare carinae"
            },
            {
                "verse": "Auxilium? Misero quaenam mihi terra dehiscat"
            },
            {
                "verse": "Digna satis? Vos caelicolae tuque optime divum,"
            },
            {
                "verse": "Iupiter, undosas, quaeso, me ad vertite Syrtes;"
            },
            {
                "verse": "Aut me Scylla rapax aut me indignata Charybdis"
            },
            {
                "verse": "Terque quaterque vadis per hiantia dorsa rotarum"
            },
            {
                "verse": "Sorbeat aequoreaque vorans procul hauriat unda,"
            },
            {
                "verse": "Quo neque me populi victriciaque arma sequantur."
            },
            {
                "verse": "Terribilemve oculis dudum vigilantibus hausi"
            },
            {
                "verse": "Pallada et ante ducis Pandulphi tela ministrat"
            },
            {
                "verse": "Ora, viroque favent dii magni.\" Talibus orsus"
            },
            {
                "verse": "Corripuit sese totasque reflexit habenas."
            },
            {
                "verse": "Adversum ascendens montem tu laetus ibi omnes"
            },
            {
                "verse": "Diceris his stimulans animasse in praelia gentes:"
            },
            {
                "verse": "\"Haec est illa dies, socii fortissima corda,"
            },
            {
                "verse": "Quam superi pepigere; ruant in bella phalanges,"
            },
            {
                "verse": "Ast illum iam nunc, pedites, conscendite montem."
            },
            {
                "verse": "Vobis parta venit cum magnis gloria rebus:"
            },
            {
                "verse": "Numina cuncta favent, Italos vos esse necesse est:"
            },
            {
                "verse": "Nunc stirpem antiquam et priscos iactare Quirites"
            },
            {
                "verse": "Audete et vobis tantum defendite nomen"
            },
            {
                "verse": "Barbaricasque acies stricto prosternite ferro."
            },
            {
                "verse": "Non hic Hannibalem, saevae aut Karthaginis arma"
            },
            {
                "verse": "Cernimus, aut duros Numidas saevumque Iugurtam;"
            },
            {
                "verse": "Ultima fex hominum gens haec et barbara turba est,"
            },
            {
                "verse": "Nobis sunt animi et bello est experta iuventus"
            },
            {
                "verse": "Et patriae venerandus amor; Latioque salutem"
            },
            {
                "verse": "Antiquo parimus serisque nepotibus altum"
            },
            {
                "verse": "Imperium aeternumque decus\". Sic fatus in altos"
            },
            {
                "verse": "Te recipis colles, gens Itala cuncta secuta"
            },
            {
                "verse": "Advolat, erumpunt caelum clamore phalanges."
            },
            {
                "verse": "Ac velut ille prior Poenorum in monte leonum"
            },
            {
                "verse": "Maximus infremuit, si forte adversa tuetur"
            },
            {
                "verse": "Armenta et pavidos adverso ex aggere tauros,"
            },
            {
                "verse": "Mille animos subit impatiens gaudetque tuendo"
            },
            {
                "verse": "Conscius, aut meminit capream stravisse fugacem"
            },
            {
                "verse": "Aut sperat silvis velocem avertere cervum,"
            },
            {
                "verse": "Excutiens cervice iubas, pecora omnia miscet,"
            },
            {
                "verse": "Haud aliter praevectus equo te in bella tulisti"
            },
            {
                "verse": "Intrepidus. Stupuit stimulis perculsus amaris"
            },
            {
                "verse": "Extremis magnus rex huc advectus ab oris."
            },
            {
                "verse": "At procul horrifico strepitu cava concha tremendum"
            },
            {
                "verse": "Rauca dedit sonitum crepuitque per aethera clangor."
            },
            {
                "verse": "Iamque adeo condensae acies utrinque ruebant"
            },
            {
                "verse": "Instructae ferro atque iubis capita alta decorae."
            },
            {
                "verse": "Tam vero strepitusque pedum fremitusque sequentum"
            },
            {
                "verse": "Misceri totisque fragor crebrescere terris."
            },
            {
                "verse": "Tum quassans hastam ac tali tum voce precatus"
            },
            {
                "verse": "Hortabare tuos superosque in vota vocare"
            },
            {
                "verse": "Incipis aetherei suspectans limina Olympi:"
            },
            {
                "verse": "\"Dii, precor, Italiae custodes, maxima semper"
            },
            {
                "verse": "Numina, Romuleae qui iam favistis et urbi"
            },
            {
                "verse": "Et populo, et fautrix trabeati Vesta Quirini,"
            },
            {
                "verse": "Hanc rabiem iam nunc terris avertite vestris:"
            },
            {
                "verse": "Sigismundus ego magnis altaria donis"
            },
            {
                "verse": "Vestra colam et longas agitabo ex ordine pompas\"."
            },
            {
                "verse": "Atque ea fatus, equum medios animosus in hostes"
            },
            {
                "verse": "Cogis et ingenti sonat excita terra tumultu."
            },
            {
                "verse": "Pulverulentus ager glomerata per agmina nubem"
            },
            {
                "verse": "Aetheream quatit; aere micant auroque catervae."
            },
            {
                "verse": "Nec prius incoeptum liquisti in littore Martem,"
            },
            {
                "verse": "Quam regem et socios liquido dare vela profundo"
            },
            {
                "verse": "Fecisti, atque Italos servasti milite portus."
            },
            {
                "verse": "Atque ea quis animis aut qua virtute dedisti,"
            },
            {
                "verse": "In medio atque alias nobis memoranda reservo,"
            },
            {
                "verse": "Quom veniam Vates post saecula longa secundus."
            },
            {
                "verse": "Ipse etiam in patriam Musas et nomina Nysae"
            },
            {
                "verse": "Dulcia, Parnasique iugis et vertice sacro"
            },
            {
                "verse": "Primus Apollineos referam tibi, Parma, corymbos."
            },
            {
                "verse": "Ast hic de Pario ponam tibi marmore templum"
            },
            {
                "verse": "Auratasque fores, auro argentoque columnas"
            },
            {
                "verse": "Insignes, olim quo te, Malatesta, volentes"
            },
            {
                "verse": "Donabunt populi. Laurus hic undique circum"
            },
            {
                "verse": "Postibus, et solida medii testudine templi"
            },
            {
                "verse": "Aspicies medios superato ex hoste triumphos;"
            },
            {
                "verse": "Illic Sfortiaden saevis quem fuderis armis,"
            },
            {
                "verse": "Cognatas acies incoeptaque bella novabo;"
            },
            {
                "verse": "Illic spes Italas, illic tua fortia facta,"
            },
            {
                "verse": "Sigismunde, canam, digno quo carmine rursum"
            },
            {
                "verse": "Cuncta tibi Italiae cantet Paeana iuventus."
            },
            {
                "verse": "Nec tantum nomen post se Tyrinthius heros"
            },
            {
                "verse": "Liquerit, extremas quanvis migraverit oras,"
            },
            {
                "verse": "Tergeminumque ducem Stygio damnaverit Orco."
            },
            {
                "verse": "Salve, summe ducum, nostri prudentia saecli,"
            },
            {
                "verse": "Antiquum genus et Romanae stirpis imago,"
            },
            {
                "verse": "Dulce decus nostrum, magnos imitate Camillos,"
            },
            {
                "verse": "Qui regnum Hesperiae concussaque moenia servas:"
            },
            {
                "verse": "Semper Vate tuo, semper cantabere Musis."
            },
            {
                "verse": "Perge age, magnanimum decus immortale virorum,"
            },
            {
                "verse": "Sic magnae virtutis honos, sic quaeritur illa"
            },
            {
                "verse": "Gloria, postremos maneat quae certa nepotes."
            },
            {
                "verse": "Quom demum et Latium et totum pacaveris orbem,"
            },
            {
                "verse": "Omnis amor pietasque tui te tollet ad astra."
            },
            {
                "verse": "Ast ubi sydereos caeli conscenderis axes,"
            },
            {
                "verse": "Aurea nascetur toto gens altera mundo,"
            },
            {
                "verse": "Nec quisquam divum tantis altaria votis"
            },
            {
                "verse": "Aspiciet cumulata, sui nec limina templi"
            },
            {
                "verse": "Tam vario strepitu celebrata virumque tumultu."
            },
            {
                "verse": "Te colet omnis Arabs, Morini tua facta reposti,"
            },
            {
                "verse": "Tunc Itali tua bella canent Graiumque poetae."
            },
            {
                "verse": "Te tamen o rerum numenque deumque, precantur"
            },
            {
                "verse": "Hauriat illa dies, venias ubi sydus Olympi,"
            },
            {
                "verse": "Divus ut excelso conspectes omnia caelo."
            }
        ],
        [
            {
                "verse": "Neomantis"
            },
            {
                "verse": "Candida purpureo venit obvia mater ab ortu,"
            },
            {
                "verse": "Memnonis aurato diffundens lumina curru,"
            },
            {
                "verse": "Frigida dum vitreis lucescit terra pruinis,"
            },
            {
                "verse": "Purus et oceani sacra iubar extulit unda"
            },
            {
                "verse": "Lucifer et picto fugiunt vaga sydera caelo."
            },
            {
                "verse": "Nascere, Phoebe pater, tu luminis auctor et almum"
            },
            {
                "verse": "Numen et auxilium miseris mortalibus ingens,"
            },
            {
                "verse": "Nascere, Phoebe pater, nobisque precantibus adsis"
            },
            {
                "verse": "Nicoleoque patris felicia saecula Quinti"
            },
            {
                "verse": "Pontificis multos, genitor, devolve per annos."
            },
            {
                "verse": "Ille quidem pastor, quo non custode peribunt"
            },
            {
                "verse": "Mortales animi. Talem se saecula iactant"
            },
            {
                "verse": "Produxisse virum, qualis nec maximus Atlas,"
            },
            {
                "verse": "Qui caelo caput atque pedes tellure recondit,"
            },
            {
                "verse": "Alcidesve fuit, quanvis pacaverit orbem"
            },
            {
                "verse": "Tergeminumque ducem Stygio damnaverit Orco."
            },
            {
                "verse": "Musae olympiades carae Iovis ite puellae"
            },
            {
                "verse": "Et lauro meritum iam nunc donate virenti."
            },
            {
                "verse": "Non lupus incautos nebula circumvenit agnos"
            },
            {
                "verse": "Amplius et nulli meditantur dura leones"
            },
            {
                "verse": "Praelia, nec torvis incurrunt frontibus ipsi,"
            },
            {
                "verse": "Qui proni fuerant in vulnera prima iuvenci."
            },
            {
                "verse": "Omnia pacis habent quantum iuvat: illius omnis"
            },
            {
                "verse": "Auspiciis gaudet tellus, iuvat arva novantis"
            },
            {
                "verse": "Agricolas crebro graviter domitare ligone."
            },
            {
                "verse": "Pascite quisque boves: venit, en venit illa virum gens"
            },
            {
                "verse": "Prisca, redit pietas et candida saecula, primi"
            },
            {
                "verse": "Temporis effigies, nec me decoepit Apollo."
            },
            {
                "verse": "Post ubi sydereos caeli conscenderit axes,"
            },
            {
                "verse": "Aurea nascetur toto gens altera mundo."
            },
            {
                "verse": "Philoenus"
            },
            {
                "verse": "Pastorem tantum da, quem, Neomanti, canebas."
            },
            {
                "verse": "Neomantis"
            },
            {
                "verse": "O nulli penitus magnorum audite deorum,"
            },
            {
                "verse": "Ignoras illum, quem dii fecere perenne"
            },
            {
                "verse": "Aeternumque decus populis venientibus, illum"
            },
            {
                "verse": "Aequalem superis, decus immortale futuris"
            },
            {
                "verse": "Gentibus? Infelix quae te socordia vertit?"
            },
            {
                "verse": "Philoenus"
            },
            {
                "verse": "Non equidem audieram, nam dum me candida Nise"
            },
            {
                "verse": "Se iactans blandis circunvenit improba verbis,"
            },
            {
                "verse": "Omnia perdideram mecum bona, nulla iuvabant"
            },
            {
                "verse": "Carmina, nullus erat qui me non fleret amantem."
            },
            {
                "verse": "Usque adeo infelix miser, illa per altos"
            },
            {
                "verse": "Errabat montis; montes me saepe videbant"
            },
            {
                "verse": "Hybernam solum frustra componere noctem."
            },
            {
                "verse": "Neomantis"
            },
            {
                "verse": "Dicite bucolicos, musae, mihi dicite versus."
            },
            {
                "verse": "Nunc opus est tenui faciles cantetis avena,"
            },
            {
                "verse": "Pierides; nec vos tantum coluisse feretur"
            },
            {
                "verse": "Per gentes aliquis, quantum pius ille fovebit."
            },
            {
                "verse": "Carmina vestra leget, felicia carmina quae vos"
            },
            {
                "verse": "Ducitis, ille leget; novit nanque illa nec ullus"
            },
            {
                "verse": "Montibus his septem magno tam doctus ovili."
            },
            {
                "verse": "Dicite bucolicos, musae, mihi dicite versus."
            },
            {
                "verse": "In te sola salus Italae virtutis et ingens"
            },
            {
                "verse": "Pignus et augustae dona immortalia pacis."
            },
            {
                "verse": "Salve, summe pater, nostri prudentia saecli."
            },
            {
                "verse": "Te mea musa canet, te nostrae saepe camenae."
            },
            {
                "verse": "Nascere, Phoebe pater. Croceis aurora quadrigis"
            },
            {
                "verse": "Vecta novo tremulos iam spargit lumine fluctus,"
            },
            {
                "verse": "Dum moror et rauca cygnos superare cicuta"
            },
            {
                "verse": "Nitimur. O praesens si quis mihi summus Apollo"
            },
            {
                "verse": "Nysaeusve pater, non me nec maximus aevo"
            },
            {
                "verse": "Nelides Pylius, quem tercia viderat aetas,"
            },
            {
                "verse": "Cuius ab ore viri divine nectare verba"
            },
            {
                "verse": "Dulcia melle magis, nivis instar ab ordine lapsae,"
            },
            {
                "verse": "Quam nullo ad terras demittunt nubila vento,"
            },
            {
                "verse": "Non me nec vincet, novit qui cuncta poeta"
            },
            {
                "verse": "Meonides versu, non me scelerosus Uiysses."
            },
            {
                "verse": "Postremus primusque labor meus omnis ab uno"
            },
            {
                "verse": "Omnia principio meditabitur. O mihi quondam"
            },
            {
                "verse": "Si qua meos subit ulla animos, vir maxime, virtus,"
            },
            {
                "verse": "Quae tibi quaeve tuae referam, pater inclyte, famae!"
            },
            {
                "verse": "Dicite bucolicos, musae, mihi dicite versus."
            },
            {
                "verse": "Nulla dies illum, si quid mea musa valebit,"
            },
            {
                "verse": "Pastorem taceat; quanquam maiora beatum"
            },
            {
                "verse": "Munera iam faciunt, tamen haec ego carmina summis"
            },
            {
                "verse": "Montibus his rauca semper meditabor avena."
            },
            {
                "verse": "Sol, qui cuncta vides atque omnia maximus audis,"
            },
            {
                "verse": "Nascere purpureisque libens sparge omnia flammis"
            },
            {
                "verse": "Nicoleoque adsis per saecula longa beato."
            },
            {
                "verse": "Ille colit musas, illi sunt carmina curae;"
            },
            {
                "verse": "Nec quisquam Latio in magno nec doctior usquam"
            },
            {
                "verse": "Alter. Amet nostras o si pater ille camenas,"
            },
            {
                "verse": "Tunc ego Meonio genitus magnusque poeta"
            },
            {
                "verse": "Dicar et antiquos inter me estendere vates"
            },
            {
                "verse": "Haud dubitem, neque enim frustra mihi talia Apollo"
            },
            {
                "verse": "Dat responsa pater. Magnum sol occupat orbem"
            },
            {
                "verse": "Iam novus atque novo perfundit lumine montis."
            },
            {
                "verse": "Philoenus"
            },
            {
                "verse": "Quo, Neomanti, pecus cogis? Quove ire canendo"
            },
            {
                "verse": "Haec armenta iubes? Te, te sequar. Ocius istas"
            },
            {
                "verse": "Coge tuas pecudes et ovilibus abde latentis."
            },
            {
                "verse": "Iam lupus observat tua pascua, forsitan ille"
            },
            {
                "verse": "Qui rapuit teneros totiens a matribus agnos."
            },
            {
                "verse": "Sunt qui nec laudes, nec carmina talia curent;"
            },
            {
                "verse": "Ille quidem curat. Sed quis tamen approbet illa"
            },
            {
                "verse": "Inscius aut quem non Siculae monuere camenae?"
            },
            {
                "verse": "Quis coram laudet, quae tu cantaveris absens?"
            },
            {
                "verse": "Neomantis"
            },
            {
                "verse": "Vegius, Argeo qui proximus unus Homero."
            },
            {
                "verse": "Ille Linum et fratrem cithara superare canora"
            },
            {
                "verse": "Atque alios vates, quos aurea protulit aetas,"
            },
            {
                "verse": "Audet et egregias heroum dicere laudes,"
            },
            {
                "verse": "Iudicio cuius rauca haec ego carmina mitto,"
            },
            {
                "verse": "Corticibus falcis morsu signata salignis;"
            },
            {
                "verse": "Cuius amor tantum vacuas se attollit in auras"
            },
            {
                "verse": "Quippe mihi, quantum consurgit ad aethera pinus"
            },
            {
                "verse": "Tonsa comam et virides complexa cacumine ramos."
            }
        ],
        [
            {
                "verse": "Quinte pater, vero populum quem vincere virtus"
            },
            {
                "verse": "Nomine sacra dedit, decus o quicunque fuere"
            },
            {
                "verse": "Maxime pontificum nec non quicunque futuri,"
            },
            {
                "verse": "Saepe rogant homines mirati multa, tuo quid"
            },
            {
                "verse": "Tempore turba recens vatum numerosa per urbis,"
            },
            {
                "verse": "Rura per et villas, pagis monstretur et ipsis."
            },
            {
                "verse": "Respondere quibus soleo te principe reddi"
            },
            {
                "verse": "Praemia coepta, vigent musae quis; artibus inde"
            },
            {
                "verse": "Redditus omnis honos, quod non multique priores,"
            },
            {
                "verse": "Nec pater Eugenius, quanvis mitisque piusque,"
            },
            {
                "verse": "Fecerat. At tu idem quondam quem fata, tenore"
            },
            {
                "verse": "A primo rerum, mundi statuere labantis"
            },
            {
                "verse": "Rectorem, quem sancta fides, quem vita beatum,"
            },
            {
                "verse": "Ablatum sero terris, immittat Olympo,"
            },
            {
                "verse": "Cuius et auspiciis Latii pacata potentis"
            },
            {
                "verse": "Omnia, cuius honos hominesque deosque valeret"
            },
            {
                "verse": "Ire super, vatum mentis non passus inertis."
            },
            {
                "verse": "Praemia quanta pater dedit in romana Quirinus"
            },
            {
                "verse": "Carmina, quanta bono se Mecenate secutum"
            },
            {
                "verse": "Virgilius superas rediens fateatur ad auras;"
            },
            {
                "verse": "Tanta bonis ausus tu reddere dona poetis."
            },
            {
                "verse": "Doctus enim dulcis musas, quid carmen et artes"
            },
            {
                "verse": "Ingenuae praestent animis aevique futuri"
            },
            {
                "verse": "Laudibus et famae ventura in saecula nosti."
            },
            {
                "verse": "Quare, si qua venit nostris facundia lustris,"
            },
            {
                "verse": "Munere quippe tuo est spes addita vatibus omnis;"
            },
            {
                "verse": "Et tibi cum placeant Graiae nostraeque camenae,"
            },
            {
                "verse": "Haud indigna putem, si me quoque partibus istis"
            },
            {
                "verse": "Addiderim pandamque libens quae mente locarim."
            },
            {
                "verse": "Per te tota suis defluxit Graecia nostrum"
            },
            {
                "verse": "Fontibus in Tyberim, per te, qui verteret ipsos"
            },
            {
                "verse": "Historicos Graiosque alios, Theodorus in urbe est:"
            },
            {
                "verse": "Maximus orator, sapiens et amator honesti;"
            },
            {
                "verse": "Et quem recta putes magni transferre Platonis"
            },
            {
                "verse": "Omnia, sive velis numeros pedibusve solutos"
            },
            {
                "verse": "Ducat ut in Latium libros, ipsumque, placebit"
            },
            {
                "verse": "Si tibi, Aristotelem, quem barbarus unus et asper"
            },
            {
                "verse": "Verterat infelix linguae ratione tenendae"
            },
            {
                "verse": "Ignota: haec eadem iubeas si reddere nostris"
            },
            {
                "verse": "Graeca legenda viris, poterit Theodorus ad unguem"
            },
            {
                "verse": "Usque polita sequi; neque enim praestantior alter"
            },
            {
                "verse": "Ingenio, neque enim est alius qui Socratis aeque"
            },
            {
                "verse": "Divinas illo studiorum noverit artes."
            },
            {
                "verse": "Forsitan id rogites, quid non ego vertere magnum"
            },
            {
                "verse": "Meonium aggrediar; quanquam mirabile forsan"
            },
            {
                "verse": "Hoc audere tibi videatur, amore mei me"
            },
            {
                "verse": "Fallere si videar; neque enim se noscere quisquam"
            },
            {
                "verse": "Metirive suas vires queat: omnia magna"
            },
            {
                "verse": "De se quisque putat, ceu pessimus ille Pelasgum,"
            },
            {
                "verse": "Infimus ille virum Thersita, tacentibus ipsis"
            },
            {
                "verse": "Regibus, exclamat magnumque infestat Atridem."
            },
            {
                "verse": "Sed si Virgilii ingenium mihi grande daretur,"
            },
            {
                "verse": "Doctus item ut fuerat; qualis cecinisse videmus"
            },
            {
                "verse": "Illum, ego si facerem versus, convertere nunquam"
            },
            {
                "verse": "Experiar magni memorabile carmen Homeri."
            },
            {
                "verse": "Pleraque si vertas, videantur rustica vel non"
            },
            {
                "verse": "Digna satis. Quis enim Martem Iove murmure natum"
            },
            {
                "verse": "Ut puerum inducat plorantem? sed tamen illic"
            },
            {
                "verse": "Et sermone illo videatur idoneus. Ergo"
            },
            {
                "verse": "Virgilius partes aliena in parte reponit,"
            },
            {
                "verse": "Argumenta locis mutans, non fidus, ut aiunt,"
            },
            {
                "verse": "Interpres; multas rapuit multasque reliquit"
            },
            {
                "verse": "Consulto partis, quas ut sua cuncta, redegit"
            },
            {
                "verse": "Carmina in unius bene iunctos corporis artus."
            },
            {
                "verse": "Felix et sapiens vates, qui mente poetae"
            },
            {
                "verse": "Divini fretus, verbis ea ferre Latinis"
            },
            {
                "verse": "Maluit, in longos quaecunque probaverat usus"
            },
            {
                "verse": "Aetas multa prior, totos quae triverat annos"
            },
            {
                "verse": "Lector; hic, Herculeae clavam qui demere dextrae"
            },
            {
                "verse": "Ausum se memorans, longo se prorogat aevo."
            },
            {
                "verse": "Hunc ego, siquid adhuc cupiam transferre, sequendo"
            },
            {
                "verse": "Scribam aliquid. Sed enim neque vis neque tanta cupido"
            },
            {
                "verse": "Est mihi, quandoquidem, Venusini vatis honesto"
            },
            {
                "verse": "More, sequor tenues tenui sermone camenas."
            },
            {
                "verse": "Nec non et satyras et rustica carmina pono;"
            },
            {
                "verse": "Magna sed interdum quaeque et Lucanus et ipse"
            },
            {
                "verse": "Statius ignoret, quorum patria utradue multum"
            },
            {
                "verse": "Barbara carminibus nocuit fortasse Latinis."
            },
            {
                "verse": "Durus uterque nimis, sed durior omnia circum"
            },
            {
                "verse": "Lucanus, quanquam terras et flumina et urbis"
            },
            {
                "verse": "Virtute eximia memoret: tum caetera nusquam"
            },
            {
                "verse": "Doctus et omne trahens praeduro cortice robur."
            },
            {
                "verse": "Sed rude quicquid agit; neque enim decet esse poetam"
            },
            {
                "verse": "Assiduum in verbis, qualem docuisse videmus,"
            },
            {
                "verse": "Cum pater egregiam monstravit Horatius artem,"
            },
            {
                "verse": "Quem sequimur; pater est qui carminis, auctor et artis."
            },
            {
                "verse": "\"Sint delicta licet, quibus ignovisse\" volebat,"
            },
            {
                "verse": "\"Nec semper feriat quodcunque minabitur arcus\";"
            },
            {
                "verse": "Verum haec interdum. Sed semper ineptus eodem"
            },
            {
                "verse": "Cuncta modo exequitur veluti mare, murmure crebro"
            },
            {
                "verse": "Cum fremit assiduisque sonans impellitur undis."
            },
            {
                "verse": "En bonus ecce Maro versa tractanda pedestri,"
            },
            {
                "verse": "Inferiore canit; magno quae digna cothurno,"
            },
            {
                "verse": "Tollit in aethereas vates animosior auras:"
            },
            {
                "verse": "Nimirum auctorem divinae mentis Homerum"
            },
            {
                "verse": "Sortitus cunctis imitator maximus actis."
            },
            {
                "verse": "Ille Helenam (ut loquitur demissis femina verbis)"
            },
            {
                "verse": "Inducit victo referentem verba marito:"
            },
            {
                "verse": "\"Venisti a bello, o utinam pudor ipse perisses!"
            },
            {
                "verse": "Forti victe viro, prior et meus ille maritus"
            },
            {
                "verse": "Qui fuerat, vicit: quin iam Menelaon ad arma"
            },
            {
                "verse": "Primus iniqua vocas? Illo sis fortior, ultro"
            },
            {
                "verse": "Viribus atque manu memoras hastaque, superbus?\"."
            },
            {
                "verse": "Nonne vides quali mulier sermone moretur?"
            },
            {
                "verse": "Rebus in egregiis ignava, minoribus apta,"
            },
            {
                "verse": "Pensa colum calathos melius notaeque Minervae"
            },
            {
                "verse": "Munera docta loqui. Sed enim cum maximus aevo"
            },
            {
                "verse": "Hortator Pyliae gentis monitorque suorum,"
            },
            {
                "verse": "Nestor (ut ore viri divino nectare verba"
            },
            {
                "verse": "Dulcia melle magis fluxere) minacis Achilli"
            },
            {
                "verse": "Atridaeque cupit lites componere, qualem"
            },
            {
                "verse": "Auctorem sese exhibeat, cognosce: \"Videbo"
            },
            {
                "verse": "Quando aliquos talis, qualem vidisse recordor"
            },
            {
                "verse": "Caeneaque Exadiumque aequumque deo Polyphemum,"
            },
            {
                "verse": "Thesea Pirithoumque Dryantaque, maxima quondam"
            },
            {
                "verse": "Corpora, qui fortes fuerant, durumque solebant"
            },
            {
                "verse": "Montivagis certare feris saevosque premebant"
            },
            {
                "verse": "Nubigenas, quos terribili sub sorte sacrarant"
            },
            {
                "verse": "Fata suis telis? Comes his ego bella gerebam"
            },
            {
                "verse": "Atque mea pugnare libens pro laude volebam."
            },
            {
                "verse": "A patria quin sede Pylo procul urbe profectus,"
            },
            {
                "verse": "Longiqua a tellure volens; sociumque vocabant"
            },
            {
                "verse": "Magnanimi proceres ultro et parere volebant."
            },
            {
                "verse": "Vos quoque, si fas est, mihi iam parete\". Quid inter"
            },
            {
                "verse": "Huius et illius sermonem distat, oportet"
            },
            {
                "verse": "Noscere scribentis, ut oportuit ante moratum"
            },
            {
                "verse": "Lucanum, cursu fertur qui semper eodem."
            },
            {
                "verse": "Statius at paulo concinnior. Ipse Catullus"
            },
            {
                "verse": "Nonne vides quali referat Minoida versu"
            },
            {
                "verse": "\"Frigidulos udo singultus ore cientem\"?"
            },
            {
                "verse": "Doctus et ingenuus vates longumque legendus."
            },
            {
                "verse": "Hactenus antiquis de vatibus. Eripe, sodes,"
            },
            {
                "verse": "Vela mari tanto, ne te sensisse maligne"
            },
            {
                "verse": "Forte putent aliqui puerorum in parte magistri"
            },
            {
                "verse": "Offensa, unde hamis numos piscantur aduncis."
            },
            {
                "verse": "Ast ego qui raucos fateor me condere versus,"
            },
            {
                "verse": "Discrimen varium facio, velut ipse videbis."
            },
            {
                "verse": "Nanque secunda tibi monstrabit epistola maius"
            },
            {
                "verse": "Carmen. At e medio tollet se tertia passu."
            },
            {
                "verse": "Omnia nanque bonus iudex dignabere, versus"
            },
            {
                "verse": "Si te magna sinant spectare negocia nostros."
            },
            {
                "verse": "Fabula ut Iliados sed enim Meleagros honori"
            },
            {
                "verse": "Si mihi non magno est, veniam da, summe, precamur,"
            },
            {
                "verse": "Pontificum, veniam da, maxime; nanque fatebor"
            },
            {
                "verse": "Vera equidem, neque te diversa ambage tenebo."
            },
            {
                "verse": "Non potui Aonios iuvenis conscendere montis,"
            },
            {
                "verse": "Carminibus Graecis quanvis imbutus: at alti"
            },
            {
                "verse": "Natus in umbrosis radicibus Apennini"
            },
            {
                "verse": "Atque rudes primum male quem docuere magistri"
            },
            {
                "verse": "Sedibus in patriis. Sed postquam sanctus amico"
            },
            {
                "verse": "Accoepit tecto me Victorinus, ibi omnis"
            },
            {
                "verse": "Rusticitas rapidos nobis effluxit in euros."
            },
            {
                "verse": "Ipse aderat iuvenum custos sanctissimus; omnis"
            },
            {
                "verse": "Ut pater eductos sapere et bene vivere magno"
            },
            {
                "verse": "Priscorum exemplo noctesque diesque docebat,"
            },
            {
                "verse": "Socratis ingenium mores animumque secutus."
            },
            {
                "verse": "Verum Alcibiadem nullum tractavit, ut aiunt,"
            },
            {
                "verse": "Castus et, ut liceat nos credere, nullius unquam"
            },
            {
                "verse": "Luxuriae incensus stimulante libidine; cuius"
            },
            {
                "verse": "Mirus amor fuerat superum placare Tonantem,"
            },
            {
                "verse": "Si tardus quartam dormisset, ut amplius, horam."
            },
            {
                "verse": "Hic praecoepter erat nobis, pater alme; sed illum"
            },
            {
                "verse": "Iamque senem nobis invidit parca Iovique"
            },
            {
                "verse": "Reddidit et terras damnavit munere tanto."
            },
            {
                "verse": "Hinc ego digressus Theodoro doctus Achaeo,"
            },
            {
                "verse": "Nunc fera in Aeschinem novi Demosthenis arma,"
            },
            {
                "verse": "Nunc nova divini didici secreta Platonis;"
            },
            {
                "verse": "Dulcis Aristophanes mordaci ut dente notandos"
            },
            {
                "verse": "Stringeret, ut Sophocles tragico insaniret hiatu,"
            },
            {
                "verse": "Persidos et regis Xenophontis acumine Cyri"
            },
            {
                "verse": "Praelia. Dum dederat magni mihi carmen Homeri"
            },
            {
                "verse": "Ocia, purpureo referebam digna cothurno;"
            },
            {
                "verse": "Nanque ego tum cecini primis Meleagron ab annis."
            },
            {
                "verse": "Nec magis Actorides Phthio dilectus Achilli,"
            },
            {
                "verse": "Quam puer Oenides tenero exoptatus ab ungui"
            },
            {
                "verse": "Est mihi. Post variae cecini convivia mensae,"
            },
            {
                "verse": "Iupiter Oceani cum venit ad hospitis alta"
            },
            {
                "verse": "Cerula. Sed nihil est quod me censura notandum"
            },
            {
                "verse": "Iudicis ulla putet, si tempora prima videbit."
            },
            {
                "verse": "Si puerum puer ipse sequens per devia verti,"
            },
            {
                "verse": "Ipse cave dicas ambos peccasse; puer quae"
            },
            {
                "verse": "Fecit uterque, cave dicas male facta: sed ultra,"
            },
            {
                "verse": "Si tibi visa meis fuerit nota digna camenis,"
            },
            {
                "verse": "Deprendas iubeo. Redeo unde exempla petebam:"
            },
            {
                "verse": "Si legis Iliados divina poemata, nosti,"
            },
            {
                "verse": "Incidit ira animo postquam indignantis Achilli"
            },
            {
                "verse": "Turbida, per sceptri specimen iuratus acerni,"
            },
            {
                "verse": "Abstinuit bello, Danais inimicus adusque"
            },
            {
                "verse": "Aiacem Teucrumque ferus. Sed ubi Actoris alta"
            },
            {
                "verse": "Progenies Patroclus obit, redit ira furorque"
            },
            {
                "verse": "Debitus in Teucros, odium crudele recessit"
            },
            {
                "verse": "A rege et sociis; unus fuit omnibus Hector"
            },
            {
                "verse": "Insidiis capiendus, erat mens omnis in uno"
            },
            {
                "verse": "Hectore. Si quis erit qui te, Meleagre, lacessat,"
            },
            {
                "verse": "Ipse Menoetiades tu sis, ego magnas Achilles;"
            },
            {
                "verse": "Esto qui invideat magnas corythaeolos Hector,"
            },
            {
                "verse": "Quem sequar inde furens divinis ultor in armis."
            },
            {
                "verse": "Sed nunc Sismundi felicia bella potentis"
            },
            {
                "verse": "Praemeditans, vagor Aoniis interritus antris,"
            },
            {
                "verse": "Ingentem referens prono de vertice cursum"
            },
            {
                "verse": "Parnasi: iam iamque citis vehor actus habenis"
            },
            {
                "verse": "Fervidus, alipedum cursuque elatus equorum"
            },
            {
                "verse": "Castalios latices totumque Helicona peragro,"
            },
            {
                "verse": "Et me turba novem stipant aeterna Sorores:"
            },
            {
                "verse": "Aenea quin etiam vox assonat, horrida Dirces"
            },
            {
                "verse": "Arva cavae pulsans multoque invertit Olympo."
            },
            {
                "verse": "Nanque ego si famam cupio nomenque futurum"
            },
            {
                "verse": "Venari, quanvis indoctus, in omnia vertar"
            },
            {
                "verse": "Monstra, quibus possim perituram demere vitam,"
            },
            {
                "verse": "Ignibus et terrae ridenda volumina: multis"
            },
            {
                "verse": "Partibus, et totis forsan, tamen usque manebo"
            },
            {
                "verse": "Victor, et omne, senem quod me scripsisse pudebit,"
            },
            {
                "verse": "Forsitan aggrediar, neque me vis ulla tenebit."
            },
            {
                "verse": "Extudit ingenium fortuna celerrima nobis"
            },
            {
                "verse": "Et labor et patriae nimium tenuata domi res."
            },
            {
                "verse": "Haec propter, si non famae contactus amore"
            },
            {
                "verse": "Quippe alius faceret miseram quo munere vitam"
            },
            {
                "verse": "Degeret, audacem licet haec sperare iuventam."
            },
            {
                "verse": "Propter opesne malas stultus Mendocius audet"
            },
            {
                "verse": "Usuram foenusque triplex noctesque diesque"
            },
            {
                "verse": "Sumere, tanquam habeat tria guttura? Proh pudor! Ater"
            },
            {
                "verse": "Cerberus aut monstrum crudele Chimaera vocari"
            },
            {
                "verse": "Dignus homo, quanquam minimo perfundat olivo"
            },
            {
                "verse": "Grande holus, haud unquam perna fumante modesta."
            },
            {
                "verse": "Prodigus interea venit et fortissimus haeres"
            },
            {
                "verse": "Qui potitur partis, meliori forte tyrannus,"
            },
            {
                "verse": "Hanc partem sociis, illam donare latroni"
            },
            {
                "verse": "Qui volet. Annorum multorum magnus acervus"
            },
            {
                "verse": "Nocte perit sola, laquei crudelia poscunt"
            },
            {
                "verse": "Supplicia, et dignas pendit vita impia poenas."
            },
            {
                "verse": "Optimus ille pater, quem me docuisse renarro,"
            },
            {
                "verse": "Iussit avaritiae fugerem insanabile nomen,"
            },
            {
                "verse": "Prae vitiis quaecunque dabat praecoepta fugandis;"
            },
            {
                "verse": "Nam puerum in varias tanquam me Protea formas"
            },
            {
                "verse": "Finxit et in multas flectebar cereus artes."
            },
            {
                "verse": "At quanto is melior, tanto me verius ipsum"
            },
            {
                "verse": "Esse bonum decet. Exemplis mordacibus ille"
            },
            {
                "verse": "Servus Aristophanis Phoebo succenset, herum qui"
            },
            {
                "verse": "Insanum, vates sapiens medicusque, remisit"
            },
            {
                "verse": "A templo et caeci vestigia perdita iussit"
            },
            {
                "verse": "Pone sequi. Sic me stultum est concedere honori"
            },
            {
                "verse": "Illius, is quanquam fuerit clarissimus. Atqui"
            },
            {
                "verse": "Parma mihi patria est, proprios cui Roma Quirites"
            },
            {
                "verse": "Transcripsit magno genitos Mavorte decusque"
            },
            {
                "verse": "Immortale virum; veteres taceamus ut ipsos"
            },
            {
                "verse": "Vel Cassi nomen vatis, vel centurionis."
            },
            {
                "verse": "Haec quoque magnanimum patria est quae duxit Othonem,"
            },
            {
                "verse": "Tam parvo ingentis fudit qui milite turmas,"
            },
            {
                "verse": "Quicum bella pater multos mihi gesserat annos."
            },
            {
                "verse": "Tale genus possem et tales iactare parentes;"
            },
            {
                "verse": "Quod minime faciam, neque enim virtute meorum"
            },
            {
                "verse": "Posse rear fieri clarum me, ni mea virtus"
            },
            {
                "verse": "Me faciat, neque enim me sanguinis elevat ordo."
            },
            {
                "verse": "Castor equis, Pollux pugnis gaudebat: uterque"
            },
            {
                "verse": "Dissimiles, uno quanvis prognatus ab ovo."
            },
            {
                "verse": "Usque adeo pauci concordes: omnia versat"
            },
            {
                "verse": "Invidia infelix totumque perambulat orbem."
            },
            {
                "verse": "Nonne putas, si sint laudent qui carmina, magno"
            },
            {
                "verse": "Munere donatos mittas quoscunque poetas?"
            },
            {
                "verse": "Sunt mihi qui faveant iuris legumque peritus"
            },
            {
                "verse": "Burgius et scriptis clarus Valturius armis,"
            },
            {
                "verse": "Qui docet arte modis committere praelia miris."
            },
            {
                "verse": "Hi mea si laudant Sismundo carmina coram"
            },
            {
                "verse": "Est satis; id gratum nobis atque utile, magno"
            },
            {
                "verse": "Incedens animum studio iuvat. Ocia quando"
            },
            {
                "verse": "Fata deusque mihi posuere, tacere libido"
            },
            {
                "verse": "Nulla fuit, neque erat quod me fecisse iuvaret."
            },
            {
                "verse": "Sollicitent alii Martem, Martisque sororem"
            },
            {
                "verse": "Terribilem et campo magnam mirentur Enyo;"
            },
            {
                "verse": "Ille magistratus primis suspiret ab annis,"
            },
            {
                "verse": "Ambitione iecur miserum et formidine frangens;"
            },
            {
                "verse": "Hi vada caeca petant; illis sint moenia curae:"
            },
            {
                "verse": "Iam mihi, iam libeat nemoris iacuisse sub umbra,"
            },
            {
                "verse": "Nigrantis late nemoris, viridante vel herba,"
            },
            {
                "verse": "Fontis apud ripas, molli pro margine strato"
            },
            {
                "verse": "Gramineo, teneris vernans ubi pullulet herbis"
            },
            {
                "verse": "Muscus, et irriguis includar vallibus. O quis"
            },
            {
                "verse": "Tranquillum dorso silvae me sistat opacae?"
            },
            {
                "verse": "Quo tepidus Notus omnis eat, quo murmure dulci"
            },
            {
                "verse": "Frigidus aspiret Boreas, quo lene fluentes"
            },
            {
                "verse": "Mitis agat Zephyrus flores, quo durus Eois"
            },
            {
                "verse": "Eurus anhelet equis: haec est ea vita solutis"
            },
            {
                "verse": "Ambitione viris optanda, ut Horatius olim"
            },
            {
                "verse": "Vixit et antiqui nemorosa Thalia Maronis."
            }
        ],
        [],
        [],
        [],
        []
    ]
}