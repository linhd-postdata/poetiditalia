{
    "author": "Moggio Moggi",
    "title": "carmina",
    "url": "http://www.poetiditalia.it/texts/MOGGIO|carm|001",
    "text": [
        [
            {
                "verse": "Signum fundit aquas, Iano sibi vina parante."
            },
            {
                "verse": "Februm cura tenet lignorum, Pisce natante."
            },
            {
                "verse": "Marci fac cunctos, Aries, tu surgere flatus."
            },
            {
                "verse": "Munere, Taure, tuo sit Aprilis flore beatus."
            },
            {
                "verse": "Militat in Geminis Mayus puer et iuvenatur."
            },
            {
                "verse": "Iunius, ut melius metat, in Cancro spoliatur."
            },
            {
                "verse": "Excute grana, Iuli, fruges tere, stante Leone."
            },
            {
                "verse": "Far, Auguste, para, sub Virgine dolia pone."
            },
            {
                "verse": "Sordidus in Libra September vult sibi mustum."
            },
            {
                "verse": "Scorpio seminibus Octobrem cernit onustum."
            },
            {
                "verse": "Dum vigil est Arcus, rapas evelle, November."
            },
            {
                "verse": "Dum Capricornus adest, porcos occide, December."
            }
        ],
        [
            {
                "verse": "Roscida Phebei tondebant prata iugales,"
            },
            {
                "verse": "Aurea nocturnos luna vehebat equos."
            },
            {
                "verse": "Noctica, cum primum venere crepuscola iamque"
            },
            {
                "verse": "Exierat blattis stridula turba suis."
            },
            {
                "verse": "Me vocat - incessi, pariter conscendimus ambo -"
            },
            {
                "verse": "Letus olivifer: \"Has - inquit - habeto notas,"
            },
            {
                "verse": "Perlege\". Siderea spetie Parnasia virgo"
            },
            {
                "verse": "Dulcia devote verba salutis habet:"
            },
            {
                "verse": "\"Quisquis et unde fores, quoquo rapereris amore\""
            },
            {
                "verse": "Edidit ignaro, dulcibus orsa modis."
            },
            {
                "verse": "Dulcibus orsa modis, animo succussit inerti"
            },
            {
                "verse": "Calcar et Aonias suasit inire focos."
            },
            {
                "verse": "Iussit inire focos, sed qui frenaret euntem"
            },
            {
                "verse": "Torpor et abiecti sauma furoris erat."
            },
            {
                "verse": "Quid modo Pierii iuvat impallescere cartis?"
            },
            {
                "verse": "Romulidum veteres occubuere patres."
            },
            {
                "verse": "Occidit in terris si quis fuit emptor Agaves;"
            },
            {
                "verse": "Premia Castalio sunt ibi nulla deo."
            },
            {
                "verse": "Territus effugio pennati terga caballi;"
            },
            {
                "verse": "Iudicat infirmas has Galienus aquas."
            },
            {
                "verse": "Ipse vides fulvo gaudent ut secla metallo,"
            },
            {
                "verse": "Terraque Apollineam ridet avara chelim,"
            },
            {
                "verse": "Cumque ferant dociles insanos esse poetas,"
            },
            {
                "verse": "A Tritone rubri me trahit unda Tagi."
            },
            {
                "verse": "At tua purpureo radiantia carmina textu,"
            },
            {
                "verse": "Carmina Pegasei gurgitis hausta vadis,"
            },
            {
                "verse": "Effecere humili meditarer arundine musam,"
            },
            {
                "verse": "Allexere meas in tua vota manus."
            },
            {
                "verse": "Exeror et parili contexere verbula nodo"
            },
            {
                "verse": "Molior, obsequium pronus in omne tuum."
            },
            {
                "verse": "Sum tuus, ergo vale: tibi me iunxere Camene,"
            },
            {
                "verse": "Dulcis amor patrie, dulcius ingenium."
            }
        ],
        [
            {
                "verse": "Aude, age, Apollineam conscende beatior arcem,"
            },
            {
                "verse": "Culta Meduseis merge labella vadis."
            },
            {
                "verse": "Non est cur paveas, trepido ne crede pudori;"
            },
            {
                "verse": "Es puer: in puero nil nisi mite putes."
            },
            {
                "verse": "Aureus ito, togas et fila sonantia disce,"
            },
            {
                "verse": "Discito concordi verba movere lyra."
            },
            {
                "verse": "Cum semel attigeris celebrata canoribus antra,"
            },
            {
                "verse": "Crinibus, epoto gurgite, serta premens,"
            },
            {
                "verse": "Illic invenies miracula dulcia rerum,"
            },
            {
                "verse": "Cernes frondicomas currere postque trabes,"
            },
            {
                "verse": "Orphea mirificum Titii placasse volucres"
            },
            {
                "verse": "Immanesque rotas Tantaleosque lacus."
            },
            {
                "verse": "Res nova! Celicolas bello trepidasse Gigantum"
            },
            {
                "verse": "Disces, armatos pertimuisse deos,"
            },
            {
                "verse": "Illic aggestis cumulatam montibus Ossam,"
            },
            {
                "verse": "Ausos terrigenas attonitumque Iovem"
            },
            {
                "verse": "Coget et Amphion Tyrios accurrere montes;"
            },
            {
                "verse": "Surget Phebeia Troia vocata cheli;"
            },
            {
                "verse": "Regia Pasiphe pariet male subdita tauro,"
            },
            {
                "verse": "Tristia Mynous inbuet antra pudor,"
            },
            {
                "verse": "Bellua multiplici fundetur cessa cubili;"
            },
            {
                "verse": "Carpet et aereas Dedalus arte vias."
            },
            {
                "verse": "Que cecinere prius veteres miranda teatris,"
            },
            {
                "verse": "Omnia iurabis non caritura fide."
            },
            {
                "verse": "Quid facis? An dubitas Phebi te credere lauro?"
            },
            {
                "verse": "An pudet egregio rem dare proposito?"
            },
            {
                "verse": "Fare quos illustres decorat veneranda poesis,"
            },
            {
                "verse": "Quot dedit eterno vivere sacra stilo."
            },
            {
                "verse": "Elue, come comas cytharisque inbellibus urge;"
            },
            {
                "verse": "Non opus est sevo Marte ferire fores."
            },
            {
                "verse": "Iam michi iam videor dulces spectare choreas;"
            },
            {
                "verse": "Sistra, nec invideo, tymnula multa sonant."
            },
            {
                "verse": "Iam tibi Nyseos latices hederasque propinant"
            },
            {
                "verse": "Laurus in niveis duceris altus eaquis."
            },
            {
                "verse": "Os tibi iam sublime dabunt, celumque videre"
            },
            {
                "verse": "Dulciter ora virum pervolitare dabunt."
            },
            {
                "verse": "Multa Sophocleo iam carmina digna coturno"
            },
            {
                "verse": "Concinis, Aonio percutis astra sono."
            },
            {
                "verse": "Iam sibi te Verona novum iocunda poetam"
            },
            {
                "verse": "Iactitat, a genito nobilitata suo."
            },
            {
                "verse": "Aude, age, posce celer sacre Trytonidos aulam."
            },
            {
                "verse": "Quanta sit in Modio, sum tibi sponsor opis."
            }
        ],
        [
            {
                "verse": "Macte nova virtute, puer qui scandis ad astra!"
            },
            {
                "verse": "Sit tibi grata salus, portat quam nostra tabella."
            },
            {
                "verse": "Docte coturnatos scenis depromere cantus,"
            },
            {
                "verse": "Incute plectra lyre, videam sis gramate quantus."
            },
            {
                "verse": "Noscis elenchorum pugnas loyceque duellum:"
            },
            {
                "verse": "Hei michi sensus hebet! Non hoc tibi consero bellum."
            },
            {
                "verse": "Titire, pierie recubans sub tegmine fagi,"
            },
            {
                "verse": "Dulcia Cecropii mictas michi pocula pagi."
            },
            {
                "verse": "O Phebi soboles, o Calliopea propago,"
            },
            {
                "verse": "Innue carminibus que sit tua mentis ymago."
            },
            {
                "verse": "Ne cadat in piscem mulier formosa superne,"
            },
            {
                "verse": "Quod rogat, Alteri, Modius te dede Camene."
            }
        ],
        [
            {
                "verse": "Festa dies aderat, iubari Vesperta propinquo"
            },
            {
                "verse": "Obvia Phebeos diva ciebat equos."
            },
            {
                "verse": "Est pars nota fori locus is Patholidos unde"
            },
            {
                "verse": "Pocula et auriferi quem tenuere Tagi."
            },
            {
                "verse": "Hunc ades et, medium docili cingente corona,"
            },
            {
                "verse": "Inclita Pieridum lux, Rainaldus adit."
            },
            {
                "verse": "Verbula conseritis celebri mellita lepore:"
            },
            {
                "verse": "Effluit a doctis docta Minerva viris."
            },
            {
                "verse": "Advena succiduo gestu problemata ponit:"
            },
            {
                "verse": "Danthidos in patria posceris arte lyram."
            },
            {
                "verse": "Sic, reor, accersunt plectro Peana sorores,"
            },
            {
                "verse": "Anguis opus pavide cum petiere sui,"
            },
            {
                "verse": "Sive Iovis Phlegram seu que cantabat Yopas,"
            },
            {
                "verse": "Sydonis Yliacum cum bibit egra virum."
            },
            {
                "verse": "Inseris audaces digitos testudine dulci,"
            },
            {
                "verse": "Mira sonas, mites illinis arte modos"
            },
            {
                "verse": "(Forsitan et nescis, aderam) pavitante popello"
            },
            {
                "verse": "Ut reduci Manes viderat ille gradu"
            },
            {
                "verse": "Titirus utque comes (reboans Acheronte vadoso"
            },
            {
                "verse": "Admisit binos lintre capace Charon),"
            },
            {
                "verse": "Fumidus ut tetro Flegeton incendia lapsu"
            },
            {
                "verse": "Evomat, exangues Styx secet atra choros;"
            },
            {
                "verse": "Ut, que fusorum celeri vertigine vitas"
            },
            {
                "verse": "Dispensant, triplices obstupuere dee."
            },
            {
                "verse": "Gnosydos horrisonis acti cruciatibus urne"
            },
            {
                "verse": "Deflebant, sua quo Tartara quemque trahunt,"
            },
            {
                "verse": "Et, bene si memini, falone<m> torquebat ymago"
            },
            {
                "verse": "Previa Meonii voce tonante senis."
            },
            {
                "verse": "Desine, iuste senex, quid in hos accingeris ensem?"
            },
            {
                "verse": "Hii, sunt hii Musis gloria summa tuis."
            },
            {
                "verse": "Dite pererrato, tandem transibat ad agros"
            },
            {
                "verse": "Elysios; Domini procidit ante tronum."
            },
            {
                "verse": "Quas ibi blanditias, que verba precantia fudit"
            },
            {
                "verse": "Gens humilis! Celeres aciit illa deos."
            },
            {
                "verse": "Talia dum memoras, arrectis auribus, uror;"
            },
            {
                "verse": "Uror, et obiecto lingua pudore silet."
            },
            {
                "verse": "Ha quociens voluit, pavidis emissa labellis,"
            },
            {
                "verse": "Dicere: \"digneris, hic tibi servus erit\"."
            },
            {
                "verse": "Hic tibi servus erit; suras ampletier optat;"
            },
            {
                "verse": "Optat et ad patrios verna redire cibos:"
            },
            {
                "verse": "Tedia concidet felix, et Apolline pasci"
            },
            {
                "verse": "Credet, in archanis, si patiare, tuis."
            },
            {
                "verse": "Si tibi mirifice pateant in vota paterne"
            },
            {
                "verse": "Artes, Ausoniis unica palma tubis,"
            },
            {
                "verse": "Civica seu tractes, seu dulcia leseris antro"
            },
            {
                "verse": "Plectrula Musarum sic mereare decus,"
            },
            {
                "verse": "Sic tua flexipedes hedere fulgentia cingant"
            },
            {
                "verse": "Tempora, laurifluas aure bibente comas:"
            },
            {
                "verse": "Sic tua fama pluat, nullum tacitura per orbem."
            },
            {
                "verse": "Me cape, me domini more venire iube."
            }
        ],
        [
            {
                "verse": "Deside dum gracilem meditarer arundine avenam"
            },
            {
                "verse": "Sepius est digitis sumpta tabella meis."
            },
            {
                "verse": "Et modo conabar docilis motare sororum"
            },
            {
                "verse": "Timpana, predulces illinere arte modos."
            },
            {
                "verse": "Lesa crepant raucum, valde icta, fidelia pulsum;"
            },
            {
                "verse": "Demoror et cocti plectra linenda paro."
            },
            {
                "verse": "Plectra linenda paro: quidquid molibar, inane"
            },
            {
                "verse": "Hoc erat; obduxit multa litura notas."
            },
            {
                "verse": "Indignor studio; flammis damnare libellos"
            },
            {
                "verse": "Mens fuit, admotis urere multa focis."
            },
            {
                "verse": "Sic feror, et laceras cartas captare petenti"
            },
            {
                "verse": "Occurrit digitis pagina parta tuis."
            },
            {
                "verse": "Vox Elycona sonat, que nata bivertice fandi"
            },
            {
                "verse": "Doctior in dulci verba lepore dedit."
            },
            {
                "verse": "Hanc celer arripui, veniam meret illa cremandis"
            },
            {
                "verse": "Omnibus, admorunt se sibi labra mea."
            },
            {
                "verse": "Hec mihi dum flueret totiens iterata labellis,"
            },
            {
                "verse": "Letus et effarer nomen amantis amans,"
            },
            {
                "verse": "Forsan, et Erebis verum iurabo, videbat"
            },
            {
                "verse": "Iam mihi virgineos ipse videre choros;"
            },
            {
                "verse": "Thespiadum cantus et fila sonantia Phebi"
            },
            {
                "verse": "Dulcia Pierios elicuere focos:"
            },
            {
                "verse": "Elicuere focos, dulci feror ipse furore."
            },
            {
                "verse": "Tinnula iam modulis systra movere iuvat,"
            },
            {
                "verse": "Pectora Apollineis sicientia funditus antris"
            },
            {
                "verse": "Mergere, Castalio proluere imbre comas."
            },
            {
                "verse": "Ocius exilui, digitis innubit arundo,"
            },
            {
                "verse": "Et comes et patrie dulcis adegit amor;"
            },
            {
                "verse": "Celite prodierat series blandita salute;"
            },
            {
                "verse": "Rebar quid ceptum prosequeretur iter."
            },
            {
                "verse": "Viscere torrebar, quidnam placiturus amanti"
            },
            {
                "verse": "Ordirer, dubium copia magna dabat."
            },
            {
                "verse": "Plurima tentabam; tandem celeberrima cantu"
            },
            {
                "verse": "Cum subit hunc tenuis indiga Arena stili,"
            },
            {
                "verse": "Scribimus et faciles causas paritura iocorum"
            },
            {
                "verse": "Carminis emersit non reticenda cohors."
            },
            {
                "verse": "Est opus in veteri vetus ingens marmoris urbe,"
            },
            {
                "verse": "Quale quis in toto non habet orbe locus."
            },
            {
                "verse": "Ingenium mole<m> superat, vocat illud Arenam,"
            },
            {
                "verse": "Cuius ab annosa conditor arte latet:"
            },
            {
                "verse": "Te tamen hunc meminit fabella veterrima vulgi,"
            },
            {
                "verse": "Appetis amnicolas qui, Diatrice, deas."
            },
            {
                "verse": "Hanc obit in terete<m> spaciis equalibus orbem"
            },
            {
                "verse": "Murus mirificis structus in astra modis."
            },
            {
                "verse": "Moenibus Iliacis puto nec fastigia tanti"
            },
            {
                "verse": "Sint, licet in phidibus, Phebe, vocata tuis."
            },
            {
                "verse": "Non hec Amphion, non hec Rodopeius heros,"
            },
            {
                "verse": "Plaudere frondicome cui potuere trabes."
            },
            {
                "verse": "Heret at interior muris domus, undique circum"
            },
            {
                "verse": "Efficit, et summo vertice tota patet."
            },
            {
                "verse": "Saxorum miranda strues, non coctilis illam"
            },
            {
                "verse": "Tegula scalifico condita more tegit."
            },
            {
                "verse": "Mille latent intus talami, sub fornice mille"
            },
            {
                "verse": "Sunt latebre, cecis milleque tecta viis."
            },
            {
                "verse": "Per tam his multas lux funditur illa fenestras,"
            },
            {
                "verse": "Quam Venus ad ludos exigit alma suos."
            },
            {
                "verse": "In medio gramenque viret pompamque theatri"
            },
            {
                "verse": "Suspicit: id tantum Dedalus egit opus."
            },
            {
                "verse": "Vendicat hoc aptum templum sibi magna Dyone,"
            },
            {
                "verse": "Idque sacrum Veneri constituere patres."
            },
            {
                "verse": "Diva sacerdotes celebres \u00e2\u0080\u00a0 ingignade \u00e2\u0080\u00a0 iugi"
            },
            {
                "verse": "Dulcivomes poscit nocte dieque iocos:"
            },
            {
                "verse": "Nec fumo est contempta suo Cytherea, per edes"
            },
            {
                "verse": "Sed sua finitimas numina sparsa iacit."
            },
            {
                "verse": "Non Cyprus, non celsa Paphus, non alta Cythera"
            },
            {
                "verse": "Densius Ydalie templa dedere dee."
            },
            {
                "verse": "Militat hac tociens pharetra crepitante Cupido,"
            },
            {
                "verse": "Excubat in speculis matris honore vigil:"
            },
            {
                "verse": "Ha quociens celeres perstrinxit arundo dolendi"
            },
            {
                "verse": "Vulneris incautos! Exedit ossa furor."
            },
            {
                "verse": "Illic cornipedes Satirique et prona furori"
            },
            {
                "verse": "Agmina non trepidas diripuere deas:"
            },
            {
                "verse": "Marcidus hic evo meditatur furta Sylenus,"
            },
            {
                "verse": "Pectora lascive cui pupugere dee."
            },
            {
                "verse": "Lothide correctus rubiconda labe Priapus"
            },
            {
                "verse": "Intempestivos non timet aure sonos,"
            },
            {
                "verse": "Indulget votis vetitos temeraria dive"
            },
            {
                "verse": "Admonitus fureret Pieris ausa loqui."
            },
            {
                "verse": "Cautius est lingue iunxisse repagula, quando"
            },
            {
                "verse": "Veneris invenies non caritura fide."
            },
            {
                "verse": "Postibus illabar minimo venalibus asse"
            },
            {
                "verse": "Previus ignaro, si paciere ducem,"
            },
            {
                "verse": "Non ut furtivi temeremur fornicis antro:"
            },
            {
                "verse": "Absit, id exhorret sacra poesis enim,"
            },
            {
                "verse": "Sacra poesis enim, sacre vetuere sorores:"
            },
            {
                "verse": "Daulius hoc monuit cede cruentus humi."
            },
            {
                "verse": "Moenia conscendes, tecum spectacula cernam"
            },
            {
                "verse": "Splendida Scaligero que viguere Iovi."
            },
            {
                "verse": "O quociens dices \"quantum pauperrima nobis"
            },
            {
                "verse": "Est modo natalis copia nostra soli!\","
            },
            {
                "verse": "Forsitan optabis celebri defungier evo"
            },
            {
                "verse": "Hic ubi sit tanti clara Verona. Vale."
            },
            {
                "verse": "Iamque vale, et cunctis humili blandire salute,"
            },
            {
                "verse": "Qui sibi me comitem non renuere pares"
            },
            {
                "verse": "(Hei! Quid transieram totiens mihi \u00e2\u0080\u00a0 insito trinos \u00e2\u0080"
            },
            {
                "verse": "Claustra qui cordis spemque tulere mei?)."
            },
            {
                "verse": "\"Spe\" que fac dicas, \"forsan suspiria ducit"
            },
            {
                "verse": "Anxius et memores vos rogat esse sui\"."
            },
            {
                "verse": "Hanc, age, preterea tenero dignare favore,"
            },
            {
                "verse": "Que tibi te nostri pignus amoris adit."
            }
        ],
        [
            {
                "verse": "Garrula multifido volitans fabella susurro"
            },
            {
                "verse": "Auribus increpuit te michi, care Pulex."
            },
            {
                "verse": "Inclita quos condam dulces Amarillis amabat"
            },
            {
                "verse": "Prepetis unguifragi collinis ymbre modos."
            },
            {
                "verse": "Exeris inspicuus phalerata poemata, sucos"
            },
            {
                "verse": "Delinis Aoniis imperiosus aquis."
            },
            {
                "verse": "Que cecinere prius veteres miranda popellis,"
            },
            {
                "verse": "Omnia rimanti detegis ingenio:"
            },
            {
                "verse": "Moenibus Ylliadum celeres cessere molares;"
            },
            {
                "verse": "Res nova, frondicome cur saliere trabes,"
            },
            {
                "verse": "Quid Phrysea pecus petitur, cur Phasidos arvis"
            },
            {
                "verse": "Invida terrigene bella tulere viri."
            },
            {
                "verse": "Quisquis es, haud dubie gratus molire tabellas"
            },
            {
                "verse": "Leviter, et plectris insere, queso, manus."
            },
            {
                "verse": "Insere, queso, manus; digitis innubat arundo,"
            },
            {
                "verse": "Se tibi sulcandum si modo prebet iter."
            },
            {
                "verse": "Flectere, nectareus, quo nunc Trithonia stagna"
            },
            {
                "verse": "Iure colis, doceas in mea vota celer."
            },
            {
                "verse": "Nec quia sis tantus hanc dedignare pusillam:"
            },
            {
                "verse": "Te tanquam grandis pignus amoris adit."
            },
            {
                "verse": "Forsitan et qua sim queras oriundus ab urbe;"
            },
            {
                "verse": "Parma Colubrigeri me tulit arta iugo,"
            },
            {
                "verse": "Transtulit in patriam, gaudet que clara Catullo,"
            },
            {
                "verse": "Regia Scaligeri qua viget aula Iovis;"
            },
            {
                "verse": "Heu feror! Azonis favit cui digna nepotum"
            },
            {
                "verse": "Gratia magnanimi, plebs mihi grata fuit."
            },
            {
                "verse": "Indole conspicuus sibi me Raynaldus adegit,"
            },
            {
                "verse": "Eius in imperio qui pedagogus eram."
            },
            {
                "verse": "Non pedagogus eram, quia sum fidumque spopondi,"
            },
            {
                "verse": "Nam patris et domini me fovet ille vice."
            },
            {
                "verse": "Excutit ignari trepidos de corde rubores,"
            },
            {
                "verse": "Suasit Apollineam concrepitare chelim."
            },
            {
                "verse": "Virtutum specimen, patrie decor unicus arcis,"
            },
            {
                "verse": "Est trivie speculum, quadrivieque nitor."
            },
            {
                "verse": "Hunc sibi prefecit nobis veneranda poesis,"
            },
            {
                "verse": "Gurgite Castalias ille recludit aquas:"
            },
            {
                "verse": "Cornua Pasiphae totiens cur mesta rogaret,"
            },
            {
                "verse": "Qualia Minous inbuit antra pudor,"
            },
            {
                "verse": "Quid Dirceus ager peperit, quo semine fota"
            },
            {
                "verse": "Protulit astatos Martia terra viros,"
            },
            {
                "verse": "Cur dominum insani non expavere Molossi,"
            },
            {
                "verse": "Faucibus Ylliricis anguis ut alter erat,"
            },
            {
                "verse": "Multaque discludit, tenui tetigisse Camena"
            },
            {
                "verse": "Que pudet, Aonie digna sonore lyre."
            },
            {
                "verse": "Sepius, et verum potero sine labe fateri,"
            },
            {
                "verse": "Nititur in laudes motus amore tuas."
            },
            {
                "verse": "Ipse, ego nam memini, quociens pulicosus anelat"
            },
            {
                "verse": "Dulcibus in questu sic solet ire iocis:"
            },
            {
                "verse": "\"Ite, truces, nostrum potius mordete poetam,"
            },
            {
                "verse": "Nomine qui parili vox ciet\". Usque vale."
            }
        ],
        [
            {
                "verse": "Fine decens, si fine cares, tibi plena salubri"
            },
            {
                "verse": "Gratia sit studio! Cupias in vota sorores"
            },
            {
                "verse": "Si celeres, in claustra libens admitte tabellam."
            },
            {
                "verse": "Nec, quia non comptis aditum petit illa capillis,"
            },
            {
                "verse": "Horrueris: fusura preces, polienda nigellas"
            },
            {
                "verse": "Labe togas, quo rore fluis, thalamoque pudici"
            },
            {
                "verse": "Servitii passura iugum te fida poposcit."
            },
            {
                "verse": "Ipse puer expavi, veritus ne quando malignans"
            },
            {
                "verse": "Ianitor excuteret pavidam, foribusque dolere"
            },
            {
                "verse": "Cogeret exclusam. Verum qua multus in astra"
            },
            {
                "verse": "Tolleris, insidens pennati terga caballi,"
            },
            {
                "verse": "Gloria Pieridum, trepido spem blanda spopondit."
            },
            {
                "verse": "Forsitan exhaustis, qui sim, defecta labellis"
            },
            {
                "verse": "Non dederit. Quid plura loquar? Concisce disertum"
            },
            {
                "verse": "\"Garrula\" cui Pulicem causas impegit amoris."
            },
            {
                "verse": "Ipse viam celerare iubes: dat fama celebrem"
            },
            {
                "verse": "Finitimis te clara locis. Acerse dearum"
            },
            {
                "verse": "Timpana predocili digito, facilisque precanti"
            },
            {
                "verse": "Ede notas; notum caro concede; volentes"
            },
            {
                "verse": "Prode deas: tibi me pepigi, iam cerne, libello."
            }
        ],
        [
            {
                "verse": "Si veniam sermone rudi - quid, vota silentis"
            },
            {
                "verse": "Grata feres? - eya! tot tot, dignissime presul,"
            },
            {
                "verse": "Sume preces, quas mens effundit humillima supplex;"
            },
            {
                "verse": "Prociduo veneranda genu pedum oscula queso."
            },
            {
                "verse": "Sepius audacem nimium revocare parabat"
            },
            {
                "verse": "Servulus increpitans: \"Quid claustra sacerrima turpi"
            },
            {
                "verse": "Ludibrio damnanda tui, vesana, lacessis?"
            },
            {
                "verse": "Non tibi qui roseis poterat plausisse labellis,"
            },
            {
                "verse": "Purpureus nitet ore pudor; non aurea compsit"
            },
            {
                "verse": "Cesaries effusa caput, pertusa; lutosos"
            },
            {
                "verse": "Informi labente oculo sordescis amictus."
            },
            {
                "verse": "Non tibi blanditie, non verba precantia mentem"
            },
            {
                "verse": "Predulcem motura patris; peritura rubore."
            },
            {
                "verse": "Quo molire viam? Voti moderare furorem\"."
            },
            {
                "verse": "Hiis equidem correcta satis, flexura videbar"
            },
            {
                "verse": "Egra animum? Fragilis, numquid, laceranda, venirem"
            },
            {
                "verse": "Ante pedes casura tuos? Trepidasse forenses"
            },
            {
                "verse": "Sat docuit sedes violare fideliter ausam:"
            },
            {
                "verse": "Sic ea formido; verum qua tantus in auras"
            },
            {
                "verse": "Lambere pangericis hominum concentibus aula,"
            },
            {
                "verse": "Tantus apostolici ducis Augustinius ordo"
            },
            {
                "verse": "Qua voluit tibi ferre vices dulcedine morum,"
            },
            {
                "verse": "Candor episcopii, qua stat decor inclitus urbis"
            },
            {
                "verse": "Et generis memorandus honos, reverentia fame"
            },
            {
                "verse": "Suasit, iter celerare iubens. Hei lapsa, Penates"
            },
            {
                "verse": "Iam subitura tuos, quotiens tremefacta pependi!"
            },
            {
                "verse": "Garrula quid remoror, lacrimis affusa, precari"
            },
            {
                "verse": "Ac humili descensa toge tetigisse labello?"
            },
            {
                "verse": "In te magna quies, sibi spes et summa medendi"
            },
            {
                "verse": "Dormitat; tibi se deflexo poplite totum"
            },
            {
                "verse": "Reddit, opemque tuam votis exposcit amicis."
            },
            {
                "verse": "Servitio se dede tuo, dulcore clientum"
            },
            {
                "verse": "Rere tuum parili! Devota proseuca quid optet,"
            },
            {
                "verse": "Supplicibus subiuncta notis? Ha! dicito \"fiat\"."
            },
            {
                "verse": "Dicito sic: \"fiat gratis, accepimus hunc, si"
            },
            {
                "verse": "Dignamur, gratis. Iam iam celer ipse venito\"."
            },
            {
                "verse": "Vis veniat? Celerare iube, si forte Camenis"
            },
            {
                "verse": "Gratia debetur profugis. Sic sacra frequentans"
            },
            {
                "verse": "Accedas populo gratus, sic melleus adsis,"
            },
            {
                "verse": "Sacrificosque monens ritus mereare vocari"
            },
            {
                "verse": "Sola salus patrie. Duce te Vincentia clades"
            },
            {
                "verse": "Vinciat et, serus cum tu deflebere nobis,"
            },
            {
                "verse": "Astrigero gaudente polo, lacrimosa moriri"
            },
            {
                "verse": "Indignata petat, dulci viduata marito."
            },
            {
                "verse": "Supplicis adventum ne dedignere, pusillam"
            },
            {
                "verse": "Suscipe magnanimus, thalamis spectanda iubeto"
            },
            {
                "verse": "Sistar amica tuis, totiens totiensque, \"memento\","
            },
            {
                "verse": "Dictura et \"servi ne spem paciare caducam\"."
            }
        ],
        [
            {
                "verse": "Zelus inexhausti motet te, care, favoris,"
            },
            {
                "verse": "Illicet, ut domini celeres mandata laboris."
            },
            {
                "verse": "Labilis est etas, dominorum mobilis est mens;"
            },
            {
                "verse": "I, cito grana metas, ne fias postmodo demens."
            },
            {
                "verse": "Blanditias domini steriles quandoque memento,"
            },
            {
                "verse": "Omnia sunt pauci, prudens errare caveto."
            },
            {
                "verse": "Numina sepe cita fluitent, ut verbula facti,"
            },
            {
                "verse": "Et velit in vota miseris fortuna reverti."
            }
        ],
        [
            {
                "verse": "Postera lucifugis viduare cubilia celo"
            },
            {
                "verse": "Que suadentque vias invehcta crepuscula, plausu"
            },
            {
                "verse": "Stridula cum cedit tecto Mineya proles,"
            },
            {
                "verse": "Compulerant merore gravi repetisse latebras."
            },
            {
                "verse": "Languidus ignavos thalamo lenire dolores"
            },
            {
                "verse": "Quid tunc temptassem? placidam suasura quietem"
            },
            {
                "verse": "Hei michi plebs aberat, repetit mens anxia iuges"
            },
            {
                "verse": "Singultus, lacrimis numquam clausura fluentum."
            },
            {
                "verse": "Ipse liquescebam veluti que truditur ales"
            },
            {
                "verse": "Aucupe: prereptos vocitans miseranda gemellos"
            },
            {
                "verse": "Hei! dolet implumes; hos nam reminiscitur ulnis"
            },
            {
                "verse": "Sepius infotos, totiens moribunda pavore"
            },
            {
                "verse": "Maternas egisse vices, ut pubibus annis"
            },
            {
                "verse": "Evolitare casas studio mulcente docebat."
            },
            {
                "verse": "Trusa perit, quamquamque novis garritibus instet"
            },
            {
                "verse": "Vix domino placitura, cibos magnique polentas"
            },
            {
                "verse": "Nectaris osa spuit; tantum mens lapsa dolore"
            },
            {
                "verse": "Flebilis urenti gemitu miseratur alumnos."
            },
            {
                "verse": "Undique luctus erat cordi; dominatus hebentem"
            },
            {
                "verse": "Sensibus exclusit languor. Res mira relatu:"
            },
            {
                "verse": "Nescio quid sensi. Numquid michi somnia demens"
            },
            {
                "verse": "Suspicor? Aonias cetu coeunte sororum"
            },
            {
                "verse": "Ipse videre deas, tamquam stridoribus omnis"
            },
            {
                "verse": "Talibus instreperet lacrimas solata, videbar:"
            },
            {
                "verse": "Quid furis insano questu? Quis, prode, feriris"
            },
            {
                "verse": "Morsibus? Amentem quo nunc dementia cogit?"
            },
            {
                "verse": "Quin votis moderare tuis? Patiare volentes"
            },
            {
                "verse": "Vulneribus, que tanta luis, non posse mederi."
            },
            {
                "verse": "Titirus in nobis suspiria sepe remisit,"
            },
            {
                "verse": "Meoniusque senex, patienti pectore Naso"
            },
            {
                "verse": "Molliit exilium: quid dedignare profanus?"
            },
            {
                "verse": "Mulsimus en totiens lippi colliria Flacci\"."
            }
        ],
        [
            {
                "verse": "I, mea predulces molli plexura lacerto"
            },
            {
                "verse": "Oblita Gorgonei prepetis ymbre soror."
            },
            {
                "verse": "Hei mihi, dictatis cur que licuere tabellis"
            },
            {
                "verse": "Auribus ingenuis verba dedisse moror?"
            },
            {
                "verse": "Numina quid poscam? Voluit mens lassa moriri,"
            },
            {
                "verse": "Nil nisi dum potui vivere, posse mori."
            },
            {
                "verse": "Irrita votorum series (velut omine tangor)"
            },
            {
                "verse": "Est mihi flebilibus experienda modis."
            },
            {
                "verse": "Territat ethneis incussa furoribus olim"
            },
            {
                "verse": "Blesa puellares lampas amicta sinus."
            },
            {
                "verse": "Aonis Emonidum cultu precompta pharetras"
            },
            {
                "verse": "Redde, gradus celeres, i, pete, posce duos."
            },
            {
                "verse": "Illita nectareo vocum modulamine, mitis"
            },
            {
                "verse": "Arripe que sapiant verba bibenda favum."
            },
            {
                "verse": "Nubila diripias faciem lesura puelle,"
            },
            {
                "verse": "O modo que tales sis aditura manus!"
            },
            {
                "verse": "Dulcius accersunt plectro peana sorores,"
            },
            {
                "verse": "Emula virginei turba pudica chori."
            },
            {
                "verse": "Cornea pro nitidis fuerint quia forte dicaces"
            },
            {
                "verse": "Oscula Pyerides proh riguisse pudet!"
            },
            {
                "verse": "Raucida vox stupuit, fuerat prius illa canora:"
            },
            {
                "verse": "Illicet, officiunt ungue rigente pedes."
            },
            {
                "verse": "Garrula (quid mirum?) cecinit mentita pavore"
            },
            {
                "verse": "Imbelles bello delituisse deos."
            },
            {
                "verse": "Anxia Iunonis iram resonabilis Echo"
            },
            {
                "verse": "Meret, et audaces increpat illa dolos;"
            },
            {
                "verse": "Otia furtivis totiens iterata deabus"
            },
            {
                "verse": "Distulit, occulere fraudibus ausa Iovem."
            },
            {
                "verse": "Illa dolet, doluisse vacat. Saturnia iussit"
            },
            {
                "verse": "Vocis ut extreme vis queat illa sonum."
            },
            {
                "verse": "Saxea vox demum dulci tenuata dolore"
            },
            {
                "verse": "(Sepius amentem torserat ille puer)."
            },
            {
                "verse": "A! quociens voluit mecum dixisse \"choito\"!"
            },
            {
                "verse": "Libera Narcisso vox sibi nulla fuit."
            },
            {
                "verse": "Venerat ut tandem nemorosis vallibus, illum"
            },
            {
                "verse": "Temptat, et exiguos replicat illa sonos."
            },
            {
                "verse": "Effugit incestam vocitans, maceranda rigescit,"
            },
            {
                "verse": "Marmora mestifico fessa dolore colit."
            },
            {
                "verse": "I, precor, excepit grandi regnata colubro"
            },
            {
                "verse": "Parma, sub anguiferi pace beanda throno."
            },
            {
                "verse": "Hos vocat admonitu plaudendi sanctio magnis"
            },
            {
                "verse": "Edita Cesaribus Romulidumque fero,"
            },
            {
                "verse": "Queque coli voluit, iusto suadente senatu,"
            },
            {
                "verse": "Plebiscita locis imperialis apex."
            },
            {
                "verse": "Hiis libet armari! Choeant in bella feroces:"
            },
            {
                "verse": "Aurea fecundo pila decore micent,"
            },
            {
                "verse": "Seque suos foveant, trepidis spes alta popellis;"
            },
            {
                "verse": "Queque rogant sitis oppida multa regi."
            },
            {
                "verse": "Quid paveas non est; caris plausura subito"
            },
            {
                "verse": "Postibus, invenies; hec mea verba legant."
            },
            {
                "verse": "O decus, o laudum generis memoranda corona,"
            },
            {
                "verse": "Pergite felices auspiciisque patris!"
            },
            {
                "verse": "Hiis armata viget metuenda potentia regum,"
            },
            {
                "verse": "Urbibus innumeris ipsa dedere duces."
            },
            {
                "verse": "Quam flens, quam lacrimans poterit miseranda videri"
            },
            {
                "verse": "Roma triumphati que caput orbis erat!"
            },
            {
                "verse": "Dilaceris impexa comis, rigidissima ocellos"
            },
            {
                "verse": "Fletibus in cineres labitur ipsa suos."
            },
            {
                "verse": "Quid delubra iuvant? Totiens celebrata tropheis"
            },
            {
                "verse": "Moenia tristifico capta labore ruunt."
            },
            {
                "verse": "Est repetisse dolor, iustis periere Quirites"
            },
            {
                "verse": "Legibus, in patriam qui caluere fidem."
            },
            {
                "verse": "<>"
            },
            {
                "verse": "Est lex, est celebri sanctio digna viro."
            },
            {
                "verse": "Proh miser indolui! Potuit mens ipsa labare,"
            },
            {
                "verse": "Sidere non noto iam subitura fretum."
            },
            {
                "verse": "Exanimis pavitans immensa volumina pulsus,"
            },
            {
                "verse": "Hei michi, cur trepidos non fricuisse licet?"
            },
            {
                "verse": "Tiphys ut Emoniam potuit rexisse carinam,"
            },
            {
                "verse": "Talis Yulea vix Palinurus erat."
            },
            {
                "verse": "Spem sibi restituit, docili ratione potita"
            },
            {
                "verse": "Litora pretemptet, post modo grande fretum."
            },
            {
                "verse": "Dum prius eveniat repetitis gratia veris"
            },
            {
                "verse": "Floribus et nitidas vernet odora rosas,"
            },
            {
                "verse": "Phebe, precor, celerem pecori molire meatum,"
            },
            {
                "verse": "Tergore virgineum quod male vexit onus."
            },
            {
                "verse": "Dignius insides Tyrie quem grata puelle"
            },
            {
                "verse": "Sarcina demulsit lictore rapta bovi."
            },
            {
                "verse": "Ocius emergant Hyades flammisque sorores"
            },
            {
                "verse": "Plyades implicitis Oleniumque pecus."
            },
            {
                "verse": "Mater, ades, florum pictis redimita coronis,"
            },
            {
                "verse": "Flora, nec in celebres scena datura iocos;"
            },
            {
                "verse": "Equora subsidant, nebulas diffibulet aer"
            },
            {
                "verse": "Et blandita locis florea roret humus."
            },
            {
                "verse": "Tum mihi predulcis spes o navalibus exi,"
            },
            {
                "verse": "Audet optatas navis itura vias."
            },
            {
                "verse": "Pergite felices: variantibus ad sua peplis"
            },
            {
                "verse": "Audet ornatas iam reditura comas,"
            },
            {
                "verse": "Inclita lux domui patrios \u00e2\u0080\u00a0 maritar calores \u00e2\u0080\u00a0,"
            },
            {
                "verse": "Carbasa durisonis elicitura notis."
            },
            {
                "verse": "Hei mihi quid sensi? Desunt sua verba, legebam:"
            },
            {
                "verse": "\"Tu, pater, in nobis iura iubentis habes\"."
            },
            {
                "verse": "Gratulor Eterno: salve, memorabile carmen!"
            },
            {
                "verse": "Te linet auratis litera blanda comis;"
            },
            {
                "verse": "Tu michi spes, cum fueris tu causa doloris;"
            },
            {
                "verse": "Mens, quociens video, letaque mesta tremit."
            },
            {
                "verse": "Edocet admonitu (quia sic abiere, pavores"
            },
            {
                "verse": "Eripit) oblitos non abiisse mei."
            },
            {
                "verse": "Dogmate felici se me meminere foventem,"
            },
            {
                "verse": "Qui sibi consilium sepe duobus eram."
            },
            {
                "verse": "Non ego consilium consultis iuris adibam;"
            },
            {
                "verse": "Hii mihi causidicas sepe tulere vices."
            },
            {
                "verse": "Hiis mea partibar que mens archana moneret,"
            },
            {
                "verse": "Hei michi, lenimen dulce laboris erant!"
            },
            {
                "verse": "\"Tu, pater, in nobis - foribus scripsere dolorum"
            },
            {
                "verse": "Spesque timor pavido - iura iubentis habes\"."
            },
            {
                "verse": "Vivite felices! Humili pietate petendus"
            },
            {
                "verse": "Luminis extorri spes Raynaldus erat."
            },
            {
                "verse": "Ha! Quociens queritur parili caruisse libello,"
            },
            {
                "verse": "Hec sibi dum fuerat leta tabella legi."
            },
            {
                "verse": "Quid mihi tunc poterat fricuisse beatius aures,"
            },
            {
                "verse": "Lumina somniferis quidve cibare notis?"
            },
            {
                "verse": "Ille sonandus erat, celeber resonare dearum"
            },
            {
                "verse": "Vocibus innumeris, ille sonandus erat."
            },
            {
                "verse": "Collis utrinque biceps, vires in carmina biceps"
            },
            {
                "verse": "<>"
            },
            {
                "verse": "Explicitura virum potuit prodire tabella,"
            },
            {
                "verse": "Tinnula per dotes explicitura virum"
            },
            {
                "verse": "Qui patris et domini totiens hortamine pavit"
            },
            {
                "verse": "Mulsit et applausu qui patris et domini."
            },
            {
                "verse": "Excidit an menti quali colore colebat,"
            },
            {
                "verse": "Qualis in obsequiis moris habendus erat?"
            },
            {
                "verse": "Qualia pretereo, nimio deterritus ausu,"
            },
            {
                "verse": "Sancta cathedrati verba fuere senis."
            },
            {
                "verse": "Nam, modo vix ausim, quali spatiata per urbem"
            },
            {
                "verse": "Lege sequebatur plebs generosa ducem!"
            },
            {
                "verse": "Ibant quos evum dignos hinc inde gemelli"
            },
            {
                "verse": "Pretulit et morum fertilitate pares:"
            },
            {
                "verse": "Cetera suppegit pariles plebecula passus,"
            },
            {
                "verse": "Ordine quam struxi qui pedagogus eram."
            },
            {
                "verse": "Nonne subit? Quociens videat, si forte forensis"
            },
            {
                "verse": "Poscebar, felix quis modo prole pater?"
            },
            {
                "verse": "Nec narrare peto que sint spectacula regni"
            },
            {
                "verse": "Inclita Scaligeri: qualia credo Iovis."
            },
            {
                "verse": "Iam labat exiguos nimio, fraterna rudentes"
            },
            {
                "verse": "Pondere fictilibus vix adhibenda ratis."
            },
            {
                "verse": "Transeat incesti prostans que fornicis antro"
            },
            {
                "verse": "Abdita Dedalias fingit Arena domos."
            },
            {
                "verse": "Tu memorandus eras, Athesis: caput exeris ymis"
            },
            {
                "verse": "Collibus, irriguas reddis opimus opes."
            },
            {
                "verse": "Qualibus australis tellus celeberrima glebis"
            },
            {
                "verse": "Bacchus et arctois Pallas habunda iugis;"
            },
            {
                "verse": "Qualia Benachi fuerint navalia; monte"
            },
            {
                "verse": "Fons scatet Aurato sole stupente gelu,"
            },
            {
                "verse": "Hic ubi sideream faciem traxere lapilli"
            },
            {
                "verse": "Creditur et multas concelebrasse deas:"
            },
            {
                "verse": "Qualia Tintaridi pepigit Troianus adulter,"
            },
            {
                "verse": "Splendida placandis templa fuere deis."
            },
            {
                "verse": "Quis numeraret opes? Rutilantia claustra penatum,"
            },
            {
                "verse": "Fertilis etate, fertilis arte locus."
            },
            {
                "verse": "Singula dum cernant oculi spectanda, stupore"
            },
            {
                "verse": "Omnia crebescunt visa decore sui."
            },
            {
                "verse": "Grandia supplicibus veneranda suburbia votis"
            },
            {
                "verse": "Poscimus et madido fundimus ore preces."
            },
            {
                "verse": "Forsitan incubuit Phebee lampados ignis!"
            },
            {
                "verse": "Gramina contigimus, pascua grata ioco."
            },
            {
                "verse": "Frondea pampinea, texunt umbracula vites;"
            },
            {
                "verse": "Sedimus, et medium scamna tulere senem."
            },
            {
                "verse": "Hesimus \u00e2\u0080\u00a0 ornici \u00e2\u0080\u00a0 populus, narrantis ab ore"
            },
            {
                "verse": "Pendimus, et dubios copia longa facit:"
            },
            {
                "verse": "Seu modo conspicuos libuit spectare recessus,"
            },
            {
                "verse": "Moenia turritis seu numeranda iugis,"
            },
            {
                "verse": "Dulcia fucoso tunicata poemata velo"
            },
            {
                "verse": "Lambere, seu triviis inseruisse caput,"
            },
            {
                "verse": "Omnia preluxit veterum phalerata, loquelis"
            },
            {
                "verse": "Emunxit, lites miscuimus<que> iocis:"
            },
            {
                "verse": "Prodit Aristotiles, musamque Platonicus audet"
            },
            {
                "verse": "Promere, Donati queritat alter opem."
            },
            {
                "verse": "Undique civili nemorosa lacessere bello"
            },
            {
                "verse": "Credimur, hostiles implicuisse manus."
            },
            {
                "verse": "Eminet assensu, lites fremuisse iocosas"
            },
            {
                "verse": "Gaudet et in nutu conticuisse suo."
            },
            {
                "verse": "Denique digressi, claram remeamus in urbem,"
            },
            {
                "verse": "Tedia falluntur pre ducis eloquio."
            },
            {
                "verse": "Plurima nudabat sacra velata poesi,"
            },
            {
                "verse": "Gurgite Castalias ille reclusit aquas:"
            },
            {
                "verse": "Cornua Pasiphe tociens cur mesta rogaret,"
            },
            {
                "verse": "Qualia Minous imbuit antra pudor,"
            },
            {
                "verse": "Quid Dirceus ager peperit, quo semine fota"
            },
            {
                "verse": "Protulit hastatos Martia terra viros,"
            },
            {
                "verse": "Cur dominum insani non expavere Molossi,"
            },
            {
                "verse": "Faucibus Ylliricis anguis ut alter erat:"
            },
            {
                "verse": "Multaque disclusit, tenui tetigisse Camena"
            },
            {
                "verse": "Que pudet, Aonie digna sonore chelis."
            },
            {
                "verse": "Sic utinam fuerit! Finxi me rore soporo"
            },
            {
                "verse": "Quas Eliconiadas instrepuisse casis."
            },
            {
                "verse": "Pocula sumpsissem manibus donata dearum,"
            },
            {
                "verse": "Fonte Medusei que dominantur equi."
            },
            {
                "verse": "Sic ego, sic fueram soniturus pollice docto,"
            },
            {
                "verse": "Qualis Apollineas increpet ille lyras."
            },
            {
                "verse": "Quamquam quid inspicue mentis faciente Minerva"
            },
            {
                "verse": "Hospite Palladiis imperitare viis?"
            },
            {
                "verse": "At meminisse iuvat, qualis, cum fine notaret"
            },
            {
                "verse": "Nos sibi convinctos, legerat ora rubor."
            },
            {
                "verse": "Sepius exauxit mentem dulcedine laudum,"
            },
            {
                "verse": "Sepius in pueros vota pudica dedit."
            },
            {
                "verse": "Ha quociens cupiit geminos strinxisse lacertis!"
            },
            {
                "verse": "Me fovet, et vestri plectit amore sinu."
            },
            {
                "verse": "Multaque mandabat gracili signanda tabella,"
            },
            {
                "verse": "Que dedit alipedis gratia plena dei."
            },
            {
                "verse": "Clunibus expavit nimio subigendus honori"
            },
            {
                "verse": "Atque oneri modulus, verba ferenda patris."
            },
            {
                "verse": "Quin etiam flecturus eram, quo rapta furore"
            },
            {
                "verse": "Mens mea discidii morsa dolore perit."
            },
            {
                "verse": "Anxior, ut quociens terrentur pectora, longi"
            },
            {
                "verse": "Rancoris dubio dilaniata metu,"
            },
            {
                "verse": "Irrepit quociens nocturnos cura sopores"
            },
            {
                "verse": "Devia dementer quamque diurnus ago."
            },
            {
                "verse": "Pyeris eximios humero dequesta labores"
            },
            {
                "verse": "Supplicuit tenuem sufficienda moram."
            },
            {
                "verse": "Que tamen audieram tanto veneranda magistro,"
            },
            {
                "verse": "Hec, precor, hic sistat summa modusque precum."
            },
            {
                "verse": "Vivite felices, Samio concedite vati,"
            },
            {
                "verse": "Carpite dextrorsum qua via prebet iter."
            },
            {
                "verse": "Sordida cerbereo rictu ne tendite, quorsum"
            },
            {
                "verse": "Scylla sub undifragis quaque Caribdis aquis;"
            },
            {
                "verse": "Yndole perspicuus moneat Laerthius heros:"
            },
            {
                "verse": "Huius ingenio vestra phasellus eat."
            },
            {
                "verse": "Grandis erat series, quali, si pectore dicam"
            },
            {
                "verse": "Pergama Dardaneis ultor acerbus adit."
            },
            {
                "verse": "Sirenum vox nulla ducem pellexit, hyatus"
            },
            {
                "verse": "Infernos adiit, retulit inde gradum"
            },
            {
                "verse": "Plebeosque boves vidit, contemptus, ab illo"
            },
            {
                "verse": "Lumina Cyclopis exterebrata cadunt."
            },
            {
                "verse": "Lictora conscendit Cyrces opis indiga puppis,"
            },
            {
                "verse": "Eruta Lethophagos que tenuere vadis."
            },
            {
                "verse": "Hunc habet herbipotens, portentificisque venenis"
            },
            {
                "verse": "Titanis doluit non tenuisse ratem."
            },
            {
                "verse": "Nec formosus erat, vivit dea sola, desertum"
            },
            {
                "verse": "Hunc sua Penelope facta senilis habet:"
            },
            {
                "verse": "Quas modo deflerat totiens, sua viscera scindi,"
            },
            {
                "verse": "Hostibus eiectis, leta recondit opes."
            },
            {
                "verse": "Vivite felices, animo dominante caduca"
            },
            {
                "verse": "Decedant lapsu iam ruitura brevi."
            },
            {
                "verse": "Iam ruitura brevi cedant, Tritonidos amnes"
            },
            {
                "verse": "Ebibat hesuras mens aditura domos."
            },
            {
                "verse": "Mens aditura domos fixas effulta triumphet"
            },
            {
                "verse": "Egide servitii non habitura iugum."
            },
            {
                "verse": "Non habitura iugum vires concludat in arcem"
            },
            {
                "verse": "Palladis; hec, memores, deprecor, este mei."
            },
            {
                "verse": "Deprecor este mei, totiens facitote, tenellos,"
            },
            {
                "verse": "Dicite nos monuit, noster alumpnus erat."
            },
            {
                "verse": "Noster alumpnus erat, nobis sit semper amori"
            },
            {
                "verse": "Modius; hec, memores, deprecor, este mei."
            }
        ],
        [
            {
                "verse": "Cartula, que venio totiens dictura salutem,"
            },
            {
                "verse": "Excipienda rogo placidos hoc fixa licere"
            },
            {
                "verse": "Mandanti potiora datu thalamisque pudicas"
            },
            {
                "verse": "Confamulas prebere manus: mulcete pavorem,"
            },
            {
                "verse": "Pulvereas vibrate togas; decoranda palestris"
            },
            {
                "verse": "Crine fluam nitido, gemmis placitura videbor,"
            },
            {
                "verse": "Spem domini fotura mei: prodire volentem"
            },
            {
                "verse": "Condite; ne cecis pigeat damnare latebris."
            }
        ],
        [
            {
                "verse": "Icier in bellis, hei gens humana, quot horis!"
            },
            {
                "verse": "O luctus inopina dies mersandaque Lethes"
            },
            {
                "verse": "Haustibus! Haurit iter, rerumque miserrima furvis"
            },
            {
                "verse": "Abripitur vhectanda vadis Acherontis adausti."
            },
            {
                "verse": "Nescia supplicibus flecti Iovis atria nigri"
            },
            {
                "verse": "In flagris habitura premunt se dira nocentes"
            },
            {
                "verse": "Dissultantque locis Manes; in stamine fusos"
            },
            {
                "verse": "Enodes messat celeris vertigo sororum."
            },
            {
                "verse": "Cardine precipiti rapimur; nos Atropos Euris"
            },
            {
                "verse": "Ocior insequitur: teneros festina momordit"
            },
            {
                "verse": "Rumine lacteolo, quotiens pubentibus annis"
            },
            {
                "verse": "Ianua lucis iter clausit; vesana dolorum"
            },
            {
                "verse": "Gadibus emotis annos secat illa viriles;"
            },
            {
                "verse": "It tremulo, quamquam egra, gradu queriturque senectus."
            },
            {
                "verse": "A Iove sic fluxit, quotiens, quos dulcis alebat"
            },
            {
                "verse": "Pyrgera fax, ardor misero secrevit amantes"
            },
            {
                "verse": "Attritu fletuque oculos affecit inani"
            },
            {
                "verse": "Tinctaque pallore laniavit syrmata questu,"
            },
            {
                "verse": "Invidus unde furor forsan spe pavit amicum:"
            },
            {
                "verse": "Effreni non usa dolo, spondebat amores"
            },
            {
                "verse": "Nequidquam pariles. Utinam formosa dareris,"
            },
            {
                "verse": "Traicia revocante lira! Mulcere furenti"
            },
            {
                "verse": "Ionio mersum poteras rediviva dolentem."
            },
            {
                "verse": "Assuimur vetito. Iam iam, dulcissime, iustis"
            },
            {
                "verse": "Mecum rebus ades, vacuoque medere labori."
            }
        ],
        [
            {
                "verse": "Iupiter egregie conubia leta marite"
            },
            {
                "verse": "Cum faceret, letum Creta vocavit Hymen;"
            },
            {
                "verse": "Dulcis ab astrifero clamor veniebat Olimpo"
            },
            {
                "verse": "Et Coribanteos era dedere sonos."
            },
            {
                "verse": "Ditia iocundis fervebant oppida ludis,"
            },
            {
                "verse": "Festa coronatis postibus ingeminant,"
            },
            {
                "verse": "Atria festivis complentur magna deabus:"
            },
            {
                "verse": "Vix capit ethereos regia tota deos."
            },
            {
                "verse": "Pectine concelebrant docto convivia Muse:"
            },
            {
                "verse": "Increpuit sacram docta Thalia liram;"
            },
            {
                "verse": "Aurea dulcisonis quatiuntur tecta coreis,"
            },
            {
                "verse": "Responsant letis carmina digna modis."
            },
            {
                "verse": "It letata dies epulis, letata Lieo,"
            },
            {
                "verse": "Iam regnaturum concinuere Iovem."
            },
            {
                "verse": "Nox ruit et puero iam iam placitura Tonanti"
            },
            {
                "verse": "Ducitur in thalamos Iuno puella suos."
            },
            {
                "verse": "Ducitur et nobis, si nescis, altera virgo,"
            },
            {
                "verse": "Altera felici nupta futura thoro."
            },
            {
                "verse": "Talis et in nostris effulxit pompa theatris,"
            },
            {
                "verse": "Lusimus et nostro nos himenea lare;"
            },
            {
                "verse": "Extruimus mensas, pictis aulea Britannis"
            },
            {
                "verse": "Ponimus, auratas fulgurat aula trabes;"
            },
            {
                "verse": "Prandia lenei cumulato Copia cornu"
            },
            {
                "verse": "\u00e2\u0080\u00a0 minuit \u00e2\u0080\u00a0 ad largas offitiosa dapes."
            },
            {
                "verse": "Agmina clara virum, castarum milia matrum"
            },
            {
                "verse": "Vidimus ad festos rite coire dies,"
            },
            {
                "verse": "Qualia quot plenis clausit vix Pelion antris,"
            },
            {
                "verse": "Duceret equoreus cum sua festa gener,"
            },
            {
                "verse": "Hic, licet exitio venturum Phebus Achillem"
            },
            {
                "verse": "Instreperet plectris, mira perorsa, Frigum."
            },
            {
                "verse": "Grandia mirifico splendentia dona paratu,"
            },
            {
                "verse": "Non vacat et sponse dinumerare togas."
            },
            {
                "verse": "Lidia barbarico, quicquid gerit India luxu"
            },
            {
                "verse": "Hic fuit et rubri fulva metalla Tagi."
            },
            {
                "verse": "Leta salutato resonabant compita Bacho,"
            },
            {
                "verse": "Cinthia lucanos vidit ovare focos,"
            },
            {
                "verse": "Frondibus evincte Driades Faunique salignis"
            },
            {
                "verse": "Rura celebratis allicuere iocis,"
            },
            {
                "verse": "Dulciter Archadiis imitantur Pana cicutis"
            },
            {
                "verse": "Et salit inculto rustica turba pede;"
            },
            {
                "verse": "Cernere dulce fuit quali Saxolius heros"
            },
            {
                "verse": "Milite, nos quanto scemate miles adit;"
            },
            {
                "verse": "Mille pharetratos Guardasio nostra Quirites"
            },
            {
                "verse": "Excepit, Getico rerer ut esse solo."
            },
            {
                "verse": "Se sua quemque decet species se divite cultu,"
            },
            {
                "verse": "Omnis ut e magno principe natus agit."
            },
            {
                "verse": "His petit insignem iustis Aczoida thedis"
            },
            {
                "verse": "Captat et illustris pignora Corrigie,"
            },
            {
                "verse": "Cuius, ut expediam mores, et nobile pectus"
            },
            {
                "verse": "Miranda priscos indole reddit avos:"
            },
            {
                "verse": "Emula magnificum redolet veneranda parentem,"
            },
            {
                "verse": "Omnia maternis dotibus aucta sapit,"
            },
            {
                "verse": "Gaudia purpureo iam iam latura marito;"
            },
            {
                "verse": "Quod bona fert etas dulce duobus idem:"
            },
            {
                "verse": "Hos genus, hos probitas, hos mire gratia forme"
            },
            {
                "verse": "Equat et infanti flore iuventa duos."
            },
            {
                "verse": "Alter Apollo redit nobis, redit altera Phebe;"
            },
            {
                "verse": "Enitet amborum tantus in ore decor."
            },
            {
                "verse": "I, precor, i felix, i pulcro coniuge dives"
            },
            {
                "verse": "Tuque vir o merite fac sibi mitis eas."
            },
            {
                "verse": "Crescite felices, Cumeos ite per annos,"
            },
            {
                "verse": "Dulcia sic Genio solvite sacra Deo."
            }
        ],
        [
            {
                "verse": "Clauditur hic evi solers prudentia nostri"
            },
            {
                "verse": "Et decus et virtus aurea Corigie,"
            },
            {
                "verse": "Aczo iubar patrie, patrie spes optima quondam,"
            },
            {
                "verse": "Cuius in amplexu leta quievit amans."
            },
            {
                "verse": "Magnus Apostolico, magno cum Cesare magnus;"
            },
            {
                "verse": "Magni quem reges, quem coluere duces;"
            },
            {
                "verse": "Cuius in Ausonio surgunt ad sidera mundo"
            },
            {
                "verse": "Splendida militie splendida facta domi."
            },
            {
                "verse": "Orbe pererrato, tandem predulcis asili"
            },
            {
                "verse": "Iam Vice se Comitum reddiderat gremio."
            },
            {
                "verse": "Et maris et terre totiens, heu! iurgia fati"
            },
            {
                "verse": "Vicerat hic, sola morte feritur humi."
            }
        ],
        [
            {
                "verse": "Flebis an, an mestos laniato pectore questus"
            },
            {
                "verse": "Effundes, Francisce? Novis plangoribus aulam"
            },
            {
                "verse": "Frange dolens, ni iam nimium deflevimus omnes;"
            },
            {
                "verse": "Rausimus, attrivit singultus guttura. Divis"
            },
            {
                "verse": "Invidiam fecisse sat est. Me consulis? At, cum"
            },
            {
                "verse": "Stet sua cuique dies et fati immobilis ordo,"
            },
            {
                "verse": "Prestat inexpleti lacrimas compescere luctus."
            },
            {
                "verse": "Heu dolor! Heu pietas! Quantis ululatibus atram"
            },
            {
                "verse": "Vidimus ire diem, qua nobis se tuus ille"
            },
            {
                "verse": "Abstulit. E longo febrilis flamma caloris"
            },
            {
                "verse": "Auserat egrotum; iam se confessus et almo"
            },
            {
                "verse": "Munere functus erat: quicquid communio sancta,"
            },
            {
                "verse": "Quicquid nostra fides iubet, hoc exolverat omni"
            },
            {
                "verse": "Labe carens, parvam sobolem conamine magno"
            },
            {
                "verse": "Suspirans. Caro demum requietus amate"
            },
            {
                "verse": "Coniugis amplexu, terreno carcere liber,"
            },
            {
                "verse": "Sepe salutato per verba precantia Christo,"
            },
            {
                "verse": "Evolat Aczo tuus, quondam quem solus amanti"
            },
            {
                "verse": "Corde recondideras toto, quem totus amore"
            },
            {
                "verse": "Ambieras, solique tuo tua vota dicaras."
            },
            {
                "verse": "Heu lacrimosa dies! Quali conturbida fletu,"
            },
            {
                "verse": "Quo planctu conquesta deos, miserabilis uxor"
            },
            {
                "verse": "Exiit in lacrimas et verba miserrima, tanto"
            },
            {
                "verse": "Iam viduata viro miseroque instrata iacenti"
            },
            {
                "verse": "Non audituro fruitur moribunda marito."
            },
            {
                "verse": "Cedite, Romane, nostris iam cedite, Graie,"
            },
            {
                "verse": "Matribus: hec omnes transit superatque dolendo."
            },
            {
                "verse": "Tristior amisso numquam Cornelia Magno"
            },
            {
                "verse": "Indoluit; numquam lacrimosior Ysis Osiri."
            },
            {
                "verse": "Heu dolor! Hinc natos et natas anxia tristes,"
            },
            {
                "verse": "Inde amens miserata virum viduosque penates"
            },
            {
                "verse": "Luget et alterno queritur sua damna dolore."
            },
            {
                "verse": "Cogimur in lacrimas, querulo plangore resultant"
            },
            {
                "verse": "Atria. Nos atris in vestibus, agmine nigro,"
            },
            {
                "verse": "Agmine tristisono circumfusique (iacentem"
            },
            {
                "verse": "Hic dominum ciet, ille patrem) minitamur iniquo"
            },
            {
                "verse": "Bella Iovi, magna lacrimarum iurgia celo."
            },
            {
                "verse": "Interea egregiis mediolanensia turbis"
            },
            {
                "verse": "Compita densantur: heroum exercitus omnis"
            },
            {
                "verse": "Approperat, longa se quisque efferre sequela"
            },
            {
                "verse": "Conatur, mestis illucent edibus ignes"
            },
            {
                "verse": "Funerei tristique ruunt pro funere cives;"
            },
            {
                "verse": "Celsior auricomus et quo decet ordine fulcris"
            },
            {
                "verse": "Aureus extruitur thorus, et coccinea filis"
            },
            {
                "verse": "Tegmina barbaricis effulgent, rite parantur"
            },
            {
                "verse": "Quo reges, quo more duces, spectabile peplum"
            },
            {
                "verse": "Erigitur celo supra caput. Undique fervet"
            },
            {
                "verse": "Tristis honos. Alto componitur ille feretro."
            },
            {
                "verse": "O decus, o fasces, o rerum gloria! Quorsum"
            },
            {
                "verse": "Verteris? Hic olim patrie regnator habundo"
            },
            {
                "verse": "Parmigenas fulgore premens, felicior omni,"
            },
            {
                "verse": "Seu belli seu pacis amor, ratione monente"
            },
            {
                "verse": "Progenie felix, sotia gonzagade felix"
            },
            {
                "verse": "Et candore thori, rutilo cui ditior Hermo,"
            },
            {
                "verse": "Ditior amne Tagi plenis navalibus olim"
            },
            {
                "verse": "Eridanus magnas vectabat in oppida merces,"
            },
            {
                "verse": "Nobilibus trabeatus avis: generosa fatetur"
            },
            {
                "verse": "Austria Corigiam de se manasse. Nepotes"
            },
            {
                "verse": "Dux colit, et sotios paribus non abnegat armis."
            },
            {
                "verse": "Hanc Ligus illustri permixto maximus auget"
            },
            {
                "verse": "Sanguine, progenitos ex hac (sublimis origo!)"
            },
            {
                "verse": "Scaligeros non horret heros; elucet in illa"
            },
            {
                "verse": "Quisquis ab excelso Ligurum moderatur habenas,"
            },
            {
                "verse": "Victor ab edomito totiens fulgentia fato"
            },
            {
                "verse": "Assuit arma tholo; duros evolvere casus"
            },
            {
                "verse": "Herculea virtute potens, pelagique minacis"
            },
            {
                "verse": "Fretus ulixea compescuit arte furores."
            },
            {
                "verse": "Nil minus, infausta que nulli falce pepercit,"
            },
            {
                "verse": "Presecuit mors dura diem; sua fila sorores"
            },
            {
                "verse": "Intempestivo fregerunt pollice. Tandem"
            },
            {
                "verse": "Tollitur e nostris laribus sublime cadaver."
            },
            {
                "verse": "Heu, miseranda domus, domino spoliata potenti"
            },
            {
                "verse": "Desereris, mestas audis repetisque querelas"
            },
            {
                "verse": "In tantis quas mesta cohors matrumque virumque"
            },
            {
                "verse": "Deplanxere malis. Numquam Phetonta sorores"
            },
            {
                "verse": "Deflevere suum, numquam magis Hectora fusis"
            },
            {
                "verse": "Crinibus Yliades. Illum nos, tristius agmen,"
            },
            {
                "verse": "Prosequimur planctu, fletuque incendimus urbem,"
            },
            {
                "verse": "Nos pueri, nos turba senum, nos flebile vulgus,"
            },
            {
                "verse": "Et nupte et tunso miserantur pectore nimphe."
            },
            {
                "verse": "Hei michi, quo rapior? Quo mens insana vagatu"
            },
            {
                "verse": "Labitur? En centum iam se si fundat in ora"
            },
            {
                "verse": "Et vox ferratis moduletur carmina linguis,"
            },
            {
                "verse": "Non loquar ingentes, tensis ad sidera palmis,"
            },
            {
                "verse": "Ploratus et quos miserando nenia luctu"
            },
            {
                "verse": "Nostra dedit questus. Iam tum tuus ille sacratis"
            },
            {
                "verse": "Postibus institerat; capulo subiecta potentum"
            },
            {
                "verse": "Colla virum tristi producunt funera pompa,"
            },
            {
                "verse": "Succeduntque oneri versis insignia pilis:"
            },
            {
                "verse": "A tergo portantur humi lugubribus armis;"
            },
            {
                "verse": "Merentes ducuntur equi, portantur avite"
            },
            {
                "verse": "Quicquid ab egregia veneramur origine gentis;"
            },
            {
                "verse": "Omnia luctus erat, medio suffragia templo"
            },
            {
                "verse": "Fervebant; illic plenis cumulantur acervis"
            },
            {
                "verse": "Thura; vaporatis ardebant omnia ceris."
            },
            {
                "verse": "Protinus hic illum celebri cingente corona"
            },
            {
                "verse": "Pontificum et toto psalente ad numina clero"
            },
            {
                "verse": "Linquimus. Heu, tali domino tantoque parente"
            },
            {
                "verse": "Orbati integro plangore redimus in edem"
            },
            {
                "verse": "Afflictam, que nostra suis incensa querelis"
            },
            {
                "verse": "Pectora femineis ululata doloribus auxit."
            },
            {
                "verse": "Sed quid in ambages te demoror? Omnia magni,"
            },
            {
                "verse": "Omnia solliciti sunt plena laboris; at illa"
            },
            {
                "verse": "Indulget tenebris lacrimosi carceris, illam"
            },
            {
                "verse": "Torquet acerba dies, et amare cura quietis."
            },
            {
                "verse": "Ergo age, rumpe moras, et que de pectore sacro"
            },
            {
                "verse": "Verba trahis, facundus ini; tu docta beatis"
            },
            {
                "verse": "Ora resolve modis; vel, si presentius audis"
            },
            {
                "verse": "Seu tua percenses patavina volumina Titi,"
            },
            {
                "verse": "Carrigene dilectus hero, mirabilis omni"
            },
            {
                "verse": "Euganee dulci studio pulcraque poesi,"
            },
            {
                "verse": "Quis Anthenoreo depascis abusque Timavo:"
            },
            {
                "verse": "Seu modo, seu Venetum felici degis in urbe,"
            },
            {
                "verse": "Hic ubi mellifluis te pax amplectitur ulnis"
            },
            {
                "verse": "Et rerum te splendor habet, te maxima mundi"
            },
            {
                "verse": "Copia, velivolis ubi te navalia rostris,"
            },
            {
                "verse": "Teque Benintendi tuus, et cum Pallade sacra"
            },
            {
                "verse": "Cana Fides, veri romano more quirites"
            },
            {
                "verse": "Et ducis et iusti venerabilis ordo senatus"
            },
            {
                "verse": "Mulcet et egregii pretiosa per atria cives;"
            },
            {
                "verse": "Denique quicquid agas, quocumque moreris in orbe,"
            },
            {
                "verse": "Ipse bonus meliorque veni. Te mesta medente"
            },
            {
                "verse": "Desinat a lacrimis, longo iam fessa dolori"
            },
            {
                "verse": "Parcat, et in tantis discat mitescere penis."
            },
            {
                "verse": "Sunt nati et nate, generosi copia cetus,"
            },
            {
                "verse": "Et famuli et famule, quos omnes inter anhelo"
            },
            {
                "verse": "Pectore, multa movens, dubiis in fluctibus erro,"
            },
            {
                "verse": "Nec quota pars effundo preces. Scis illius ore"
            },
            {
                "verse": "Quantus eram, quali studio seu mite iuberet"
            },
            {
                "verse": "Archane mandanda note sua seria seu me"
            },
            {
                "verse": "Gramaticos mulgere sinus, instare bacillo"
            },
            {
                "verse": "Mallet in egregiam prolem. Tu, si qua remulcet"
            },
            {
                "verse": "Preconis te cura tui, si supplice musa"
            },
            {
                "verse": "Tangeris et digito Modii, qui munus ad omne"
            },
            {
                "verse": "Confamulas tibi trado manus, nos eius amore"
            },
            {
                "verse": "Respice teque tuis fieri patiare parentem."
            },
            {
                "verse": "Quos tibi preterea subiunxi, queso, benignus"
            },
            {
                "verse": "Cerne elegos; iam nunc illos dignare Minerve"
            },
            {
                "verse": "Vulcano mandare tue; fabrile Pyragmon"
            },
            {
                "verse": "Prendat opus, malleoque rudes castiget ad unguem"
            },
            {
                "verse": "Otius et reddas torno meliore politos."
            },
            {
                "verse": "Quod si indignetur tua paupere lima metallo,"
            },
            {
                "verse": "Non nisi sceva Iovi torsura tonitrua magno,"
            },
            {
                "verse": "Ut reor, ut metuo, fateor temerarius ausim"
            },
            {
                "verse": "Illius enervi calamo disculpere marmor,"
            },
            {
                "verse": "Qui fuit ascrea, fuerat qui dignus avena"
            },
            {
                "verse": "Virgilii et magno fuerat cantandus Homero."
            },
            {
                "verse": "Hos igitur dele, phebeos incute folles,"
            },
            {
                "verse": "Concita divino tua fabrica pectoris igne"
            },
            {
                "verse": "Ferveat, altisonos vicus conflagret ad ictus."
            },
            {
                "verse": "Cude opus egregium, condas et nobile carmen"
            },
            {
                "verse": "Quo tuus elato titulorum codice magnam"
            },
            {
                "verse": "Personet Italiam, Ligures quo mulceat Aczo"
            },
            {
                "verse": "Totus et exculpto spolendescat in astra sepulcro."
            }
        ],
        [
            {
                "verse": "Nereus, etherei dum machina stabit Olimpi,"
            },
            {
                "verse": "Gaudeat et Modii sit memor usque sui."
            }
        ],
        [
            {
                "verse": "Carmina Pierio fletu memoranda per omnem"
            },
            {
                "verse": "Italiam michi, Musa, refer; michi mestus Apollo"
            },
            {
                "verse": "Dilacere lamenta lire singultiat, omnes"
            },
            {
                "verse": "Nenia divinas teneat lacrimosa puellas."
            },
            {
                "verse": "Heu dolor! Illustris Ligurum Regina Beatrix"
            },
            {
                "verse": "Assumpta est; hanc flete omnes, spem defleat omnis"
            },
            {
                "verse": "Nobilitas cum plebe suam, lacrimantia cives"
            },
            {
                "verse": "Pectora collidant, Ligus omnis et Ytalus acres"
            },
            {
                "verse": "Defluat in lacrimas. Numquam cessura dolori"
            },
            {
                "verse": "Turba puellarum, iam nunc quas nubilis etas"
            },
            {
                "verse": "Admonet et rerum penuria dura fatigat,"
            },
            {
                "verse": "Lugeat et tristes fundat miseranda querelas."
            },
            {
                "verse": "Proh dolor! Unde nephas, quo tandem versa retrorsum"
            },
            {
                "verse": "It rerum series, sive hic moderamine divum"
            },
            {
                "verse": "Mundus an eterna fatorum lege rotetur,"
            },
            {
                "verse": "Seu neat incerto Lachesis sua stamina fuso?"
            },
            {
                "verse": "Heu, speciosa domus! Heu <rerum> gloria, quorsum"
            },
            {
                "verse": "Laberis? Hinc olim dominarum maxima mundi"
            },
            {
                "verse": "Et sceptri predulce decus, pietatis asillum"
            },
            {
                "verse": "Ac populis optata quies, cui summa pudoris"
            },
            {
                "verse": "Norma fuit, casti veneranda modestia voti,"
            },
            {
                "verse": "Que fuit interpres regni fidissima, queque"
            },
            {
                "verse": "Sola viri molles aditus et tempora norat,"
            },
            {
                "verse": "Iussit et afflictis rebus sperare salutem,"
            },
            {
                "verse": "Truditur: hanc nobis eterni felle doloris"
            },
            {
                "verse": "Illitus et nimium nostra in precordia mersus"
            },
            {
                "verse": "Intempestive mortis ferus ensis ademit."
            },
            {
                "verse": "Mundus egebat ea noster, qui fluctibus actus"
            },
            {
                "verse": "Tunditur innumeris inconsultaque laborum"
            },
            {
                "verse": "Frangitur ambage, quali expugnata tumultu"
            },
            {
                "verse": "Languet fessa ratis, que motis undique ventis"
            },
            {
                "verse": "Turbine iactatur pelagi iam remige merso."
            },
            {
                "verse": "Deperit infelix, vixdum spes ulla salutis"
            },
            {
                "verse": "Blanditur misere. Mastino nata potenti,"
            },
            {
                "verse": "Quem reges mundique duces timuere, paternos"
            },
            {
                "verse": "Non oblita animos, reginas transiit omnes,"
            },
            {
                "verse": "Edita Carrigene patavino semine matris."
            },
            {
                "verse": "Clara Semiramios resonant preconia muros:"
            },
            {
                "verse": "Credimus et centum portis Babilona superbam"
            },
            {
                "verse": "Ethera feminei studio tetigisse laboris."
            },
            {
                "verse": "Sic Thamarym memini, Scithe que funera nati"
            },
            {
                "verse": "Vendicat extincto properans in prelia Cyrro."
            },
            {
                "verse": "Penthesilea ferox, Troye miserata labores"
            },
            {
                "verse": "Ducit Amazonias properato Marte catervas,"
            },
            {
                "verse": "Nec timet, infensos quamvis moritura per hostes,"
            },
            {
                "verse": "Pergere letiferas vibrans et tela pharetras."
            },
            {
                "verse": "Erigit insignem Dido Cartaginis arcem"
            },
            {
                "verse": "Spernit et irati connubla regis Hyarbe,"
            },
            {
                "verse": "Nec lesura sui carissima vota Sichei;"
            },
            {
                "verse": "Regis <et> Asueri coniunx, prelata puellis"
            },
            {
                "verse": "Omnibus, evicto probrosi principis astu,"
            },
            {
                "verse": "Servat inoffensas Hester Yudea catervas."
            },
            {
                "verse": "Explicat innumeras ventosa per equora classes"
            },
            {
                "verse": "Ingenti Cleopatra stolo Martemque superbum"
            },
            {
                "verse": "Apparat, inque novo nimium se coniuge iactans,"
            },
            {
                "verse": "Destinat Ausonios Egipto subdere fasces,"
            },
            {
                "verse": "Nec videt instantes a tergo cominus angues."
            },
            {
                "verse": "Magna per annales Grayos veterumque libellos"
            },
            {
                "verse": "Perque poetarum phaleratas arte loquelas"
            },
            {
                "verse": "Hec sunt, sed non sunt numeros equantia nostros,"
            },
            {
                "verse": "Sed quota pars rerum, quas nostre maximus ambit"
            },
            {
                "verse": "Fulgor: sic aquile fulicas conferre palustres,"
            },
            {
                "verse": "Meropa phenici, minimis maiora solemus;"
            },
            {
                "verse": "Scilicet et, quamvis proprio regina nitore"
            },
            {
                "verse": "Virtutumque globo dominas supereminet omnes,"
            },
            {
                "verse": "Attamen huic ingens materne gentis origo"
            },
            {
                "verse": "Troyanos ascribit avos Priamique nepotes"
            },
            {
                "verse": "Astruit Anthenor, Pathavi qui condidit urbem"
            },
            {
                "verse": "Carrigeramque suo decoravit sanguine stirpem."
            },
            {
                "verse": "Nec minus illustrant Mastini gesta parentis"
            },
            {
                "verse": "Maxima magnificique Canes, quos tollit in astra"
            },
            {
                "verse": "Et genus et probitas et celse gloria Scale,"
            },
            {
                "verse": "Qua duce Pannonii reges procerumque cohortes"
            },
            {
                "verse": "Illustres olim Verone menia condunt"
            },
            {
                "verse": "Magnificasque urbes freno domuere superbo."
            },
            {
                "verse": "Emula divine sobolis plebs aurea, nate"
            },
            {
                "verse": "Successus auxere suos, que solis utrasque"
            },
            {
                "verse": "Implevere domos thalamis regumque ducumque"
            },
            {
                "verse": "Et comitum exhilarant sponsalia celsa marite."
            },
            {
                "verse": "Maior et excelsam natorum gloria matrem"
            },
            {
                "verse": "Extollit: magnis celebres virtutibus equant"
            },
            {
                "verse": "Iam proceres procerumque duces; hic regia pubes"
            },
            {
                "verse": "Os humerosque deo puerisque simillima divum"
            },
            {
                "verse": "Effloret; se quisque ducem, se Marte potentem"
            },
            {
                "verse": "Spondet et ingenite stimulos virtutis adactos"
            },
            {
                "verse": "Erigitur curans, animosus ymagine patris."
            },
            {
                "verse": "Hic regnum Occeano, famam hic extendit Olimpo,"
            },
            {
                "verse": "Indole qui mira reges proceresque ducesque"
            },
            {
                "verse": "Exuperat mundi magnos, qui Cesaris ausus"
            },
            {
                "verse": "Laude premit, celeber Ligurum dominator et omnis"
            },
            {
                "verse": "Italie sublime decus, pulcerrimus idem"
            },
            {
                "verse": "Nature rerumque stupor, qui lucida sceptro,"
            },
            {
                "verse": "Bernabos omnipotens Vicecomes, sydera lambit"
            },
            {
                "verse": "Et Mediolani bachulo, moderatur habenas;"
            },
            {
                "verse": "Cuius, ut Enee frondes cecinere Sibille,"
            },
            {
                "verse": "Et genus et proavos et scemata maxima rerum"
            },
            {
                "verse": "Laumedontee genuerunt Pergama Troye:"
            },
            {
                "verse": "Omnis ab Aschanio Vicecomes fluxit Iulo;"
            },
            {
                "verse": "Coniuge quo felix, dominarum maxima, cunctis"
            },
            {
                "verse": "Obsequiosa bonis, pravis irata, per omnes"
            },
            {
                "verse": "Iustitie numeros populos equante statera"
            },
            {
                "verse": "Arcuit inmensos, inmensas arcuit urbes;"
            },
            {
                "verse": "Ore manuque potens, moderato pectore pollens,"
            },
            {
                "verse": "Seu pacem seu bella daret. Vix aurea talis"
            },
            {
                "verse": "Incendit regina deum reverenda per urbes"
            },
            {
                "verse": "Ethereas, dominata polo, dominata deorum"
            },
            {
                "verse": "Conciliis: numquam processit in ethera maior"
            },
            {
                "verse": "Et soror et coniunx, quamquam placitura Tonanti."
            }
        ],
        [
            {
                "verse": "Heu dolor! Heu rerum lacrime, saturnia nobis"
            },
            {
                "verse": "Dira dies, nostro nimium properata dolori!"
            },
            {
                "verse": "Fervida tum Cancri vixdum sol aureus ora"
            },
            {
                "verse": "Presserat, ex equo meta distabat utraque,"
            },
            {
                "verse": "Et celi medium curru flagrante tenebat,"
            },
            {
                "verse": "Hanc dum fata trahunt; dulci caritura marito"
            },
            {
                "verse": "Afflixit viduos tanta de matre Penates"
            },
            {
                "verse": "Et desolate predulcia pignera prolis."
            },
            {
                "verse": "Omnia luctus erat; longa egritudine tritus,"
            },
            {
                "verse": "Cesserat ore vigor niveo, qui fluxerat ante,"
            },
            {
                "verse": "Conspicuusque decor divini corporis; illam"
            },
            {
                "verse": "Et color et macies et lese iniuria forme"
            },
            {
                "verse": "Dissimilem fecere sui; iamque ultima Parce"
            },
            {
                "verse": "Stamina torquebant. Summa pietate dolendi"
            },
            {
                "verse": "Affecit miseranda omnes. Tum flamma furentis"
            },
            {
                "verse": "Febris inardescit, totas incensa medullas"
            },
            {
                "verse": "Hauserat, extreme restabat spiritus aure."
            },
            {
                "verse": "Tum devota Deo iam se confessa, reatu,"
            },
            {
                "verse": "Siquis erat, qui nullus erat, contrita repurgat;"
            },
            {
                "verse": "Omnibus indulget veniam, communio sancta"
            },
            {
                "verse": "Defertur, dulces epulas et munera vite"
            },
            {
                "verse": "Accipit, inflexa Iesum cervice precatur;"
            },
            {
                "verse": "Inde per affusam natorum lumina turbam"
            },
            {
                "verse": "Ducit et illacrimans omnes miseratur ad unum,"
            },
            {
                "verse": "Matris et affectus recalet morientis in ore."
            },
            {
                "verse": "Sepius undabat Mastini dulce pusilli"
            },
            {
                "verse": "Nomen et ad puerum repetita per oscula surgit."
            },
            {
                "verse": "Volvitur egra thoro pallens et morte propinqua"
            },
            {
                "verse": "Heret in amplexu dilecti coniugis, illum"
            },
            {
                "verse": "Iam moritura tenet, miratur, sepe reposcit,"
            },
            {
                "verse": "Queritat illum, unum, neglecto lumine celi,"
            },
            {
                "verse": "Aspicit et vultu non exaciatur amato."
            },
            {
                "verse": "Iam se iamque suam divini seminis almam"
            },
            {
                "verse": "Progemem toto commendat amore; per omnes"
            },
            {
                "verse": "It memor emeritos et, que preciosa dicavit,"
            },
            {
                "verse": "Surgere mandabat sacre sua templa Marie"
            },
            {
                "verse": "Multaque preterea magnarum exordia rerum."
            },
            {
                "verse": "Hanc dum precipitis fati sors dura vocabat,"
            },
            {
                "verse": "Anxia commemorat atque inter singula carum"
            },
            {
                "verse": "Mesta virum repetit. Tandem certamine duri"
            },
            {
                "verse": "Expugnata mali, defectis viribus, heu, iam"
            },
            {
                "verse": "Sepe salutato per verba precantia Christo,"
            },
            {
                "verse": "Labitur exuto terrene molis acervo."
            },
            {
                "verse": "Heu dolor! Attonitam lacrimosis questibus aulam"
            },
            {
                "verse": "Quid loquar? Ad fletum si se michi totus Apollo"
            },
            {
                "verse": "Ingerat et tote meditentur verba Camene,"
            },
            {
                "verse": "Non michi si centum lingue, vox ferrea, non si"
            },
            {
                "verse": "Totus in Aonio, Pegasei gurgitis amne"
            },
            {
                "verse": "Proluar et tota divini flaminis aura"
            },
            {
                "verse": "Imbuar, immensis ululatas fletibus edes"
            },
            {
                "verse": "Prosequar. Ille hominum dommus regumque ducumque"
            },
            {
                "verse": "Splendor inexhaustus, tanta se coniuge privum"
            },
            {
                "verse": "Dum videt et nulla damno valet arte mederi,"
            },
            {
                "verse": "Nec iam Peoniis liceat revocarier herbis,"
            },
            {
                "verse": "Estuat incendens magnum sub pectore vulnus."
            },
            {
                "verse": "Aspicit, afflicto premit altum corde dolorem:"
            },
            {
                "verse": "Cludere nec potuit lacrimas, que sponte cadentes"
            },
            {
                "verse": "Magnificos lavere sinus; pars optima vite,"
            },
            {
                "verse": "Obsequium predulce sue, custodia regni"
            },
            {
                "verse": "Nobilis, alma comes, curarum mente levamen"
            },
            {
                "verse": "Deciderat: tanto rancorum pondere pressus"
            },
            {
                "verse": "Meret amans; herent infixi pectore vultus,"
            },
            {
                "verse": "Purpurei quondam et sacri libamen amoris"
            },
            {
                "verse": "Illius, a teneris que secum excreverat annis,"
            },
            {
                "verse": "Quacum partiri curas et leta solebat"
            },
            {
                "verse": "Tempora; delitias vite reminiscitur acte."
            },
            {
                "verse": "Verba dat absenti, lacrimosis ymbribus hument"
            },
            {
                "verse": "Lumina, nec placidam membris dat cura quietem;"
            },
            {
                "verse": "Accedit cure soboles pupilla paterne."
            },
            {
                "verse": "Talis inexpleto Getulli corda leonis"
            },
            {
                "verse": "Torquet amore dolor, cese qui coniugis ira"
            },
            {
                "verse": "Uritur et profugo predone insanit inultus"
            },
            {
                "verse": "Antraque patrate cedis labefacta cruore"
            },
            {
                "verse": "Comperit et natos ieiunis ubera labris"
            },
            {
                "verse": "Poscere, maternas gemitu rugire papillas:"
            },
            {
                "verse": "Cor dolet infremitans indignaturque dolore,"
            },
            {
                "verse": "Amissa pueros miseratur matre pusillos."
            },
            {
                "verse": "Interea instruitur funebris pompa querele,"
            },
            {
                "verse": "Quo reges, quo more duces coluere maritas."
            },
            {
                "verse": "Hic iubet ire suam, secessit et, urbe relicta,"
            },
            {
                "verse": "Effugit tanti spectacula mesta doloris,"
            },
            {
                "verse": "Nec tenuit lacrimas. Numquam maiore paratu"
            },
            {
                "verse": "Cesaree fulxere nurus, confluxit ad istam"
            },
            {
                "verse": "Omnis honos Ligurum, regno venit excita toto"
            },
            {
                "verse": "Nobilitas mesti<que> ruunt ad funera cives."
            },
            {
                "verse": "Tollitur, heu, tandem sublimi fulta feretro"
            },
            {
                "verse": "Et lacrimis compluta piis; lacrimantia nate"
            },
            {
                "verse": "Lumina desudant gemitu planctuque frequenti."
            },
            {
                "verse": "Pulsate sonuere manus: effertur et alto"
            },
            {
                "verse": "Succedunt oneri proceres procerumque caterve"
            },
            {
                "verse": "Insignes atris in vestibus, agmine nigro;"
            },
            {
                "verse": "Prosequitur lacrimosa cohors matrumque virumque"
            },
            {
                "verse": "Maiestate pia natas ad limina flentes,"
            },
            {
                "verse": "Producunt mestas misero plangore puellas."
            },
            {
                "verse": "Pallida succedit cetu comitata suorum"
            },
            {
                "verse": "Natorum series et mesta doloris ymago;"
            },
            {
                "verse": "Ingemuere omnes, lacrimis maduere solutis"
            },
            {
                "verse": "Ora<que> submersis crepuerunt pectora palmis."
            },
            {
                "verse": "Celsa per inmensam defertur nobilis urbem"
            },
            {
                "verse": "Illustris Regina, thoro fulcralia cuius"
            },
            {
                "verse": "Aurea barbaricis intexuit stamina filis"
            },
            {
                "verse": "Letice funebris honos, auroque coruscant"
            },
            {
                "verse": "Arte laborate vestes; vix gesserat olim"
            },
            {
                "verse": "Ylione Priami natarum maxima tales,"
            },
            {
                "verse": "Livia vix tales bisso candente thiaras;"
            },
            {
                "verse": "* * *"
            },
            {
                "verse": "Fulgidus obnubit crines; circumlita gemmis,"
            },
            {
                "verse": "Quas Rubri tulit ora maris, quas Hermus opimo"
            },
            {
                "verse": "Flumme, quas fulva vexit Pactolus harena"
            },
            {
                "verse": "Dives et unda Tagi, capiti subnixa corona"
            },
            {
                "verse": "Emicat et multo flammas imitante piropo."
            },
            {
                "verse": "Aureus in digitis nitet anulus, enitet omnis"
            },
            {
                "verse": "Gemmarum splendore manus, pendentia collo"
            },
            {
                "verse": "Pectora delambunt variata monilia bullis,"
            },
            {
                "verse": "Qualia Chresee numquam tenuere crumene;"
            },
            {
                "verse": "Erigitur supra capulum spectabile pepli"
            },
            {
                "verse": "Vexillum variis collucens artibus, omne"
            },
            {
                "verse": "Anguibus exorret, scalis ornatur utrisque,"
            },
            {
                "verse": "Fulgurat arte nitens: hic scalam assibilat anguis"
            },
            {
                "verse": "Omnis et a Frigio splendescit fimbria limbo."
            }
        ],
        [
            {
                "verse": "Tali nisa trono, Mediolanensia claustra"
            },
            {
                "verse": "Regalesque vias ambit; ploratur ubique,"
            },
            {
                "verse": "Fervet ubique dolor, sequitur lacrimosa preitque"
            },
            {
                "verse": "Turba frequens et tristis honos. Iam nulla priorum"
            },
            {
                "verse": "Divitis exequie cultu maiore superbit,"
            },
            {
                "verse": "Seu duce seu domino seu regum principe nata"
            },
            {
                "verse": "Crevit Romanis regnantibus induperatrix."
            },
            {
                "verse": "Heu dolor, heu quanto bene nupta carenda marito!"
            },
            {
                "verse": "Raucida campanis templorum classica pulsis"
            },
            {
                "verse": "Exululant clamorque virum clangorque dolorum"
            },
            {
                "verse": "Tristibus attonitam confundit vocibus urbem."
            },
            {
                "verse": "Omnia colluctant flammis intortaque lino"
            },
            {
                "verse": "Cera fluit, sacris defragrat odoribus ignis."
            },
            {
                "verse": "Vox iubet ingenti cetu procedere clerum"
            },
            {
                "verse": "Et merite orare anime suffragia Christi."
            },
            {
                "verse": "Conveniunt omni Ligurum de parte vocati"
            },
            {
                "verse": "Pontifices horumque sacre de more sequele,"
            },
            {
                "verse": "Religiosa cohors, fratrumque patrumque caterve"
            },
            {
                "verse": "Innumere vexilla ferunt splendencia Christo,"
            },
            {
                "verse": "Milia quot magne non vidit curia Rome."
            },
            {
                "verse": "Clamitat ad superos devota precatio psalmis"
            },
            {
                "verse": "Officioque pio celorum numina clamant"
            },
            {
                "verse": "Atque humiles lacrimas et verba sacerrima fundunt."
            },
            {
                "verse": "Exaudisse deos credas: iam leta patescit"
            },
            {
                "verse": "Ianua celorum; leto ciet angelus ore:"
            },
            {
                "verse": "\"Surge, ancilla Dei, venias in gaudia! Christus"
            },
            {
                "verse": "Te vocat; elapsas et inanes despice mundi"
            },
            {
                "verse": "Pompas ac nimium faciles in terga reverti;"
            },
            {
                "verse": "Accipe purificum divini flamen odoris"
            },
            {
                "verse": "Et dignam te iunge Deo; miserare maritum"
            },
            {
                "verse": "Sancta tuum et clemens <iam> cominus aspice natos,"
            },
            {
                "verse": "Que Christi solio meruisti pulcra sedere\"."
            },
            {
                "verse": "Credimus et vani non est hec fabula somni:"
            },
            {
                "verse": "Vox divina fuit; thalamis excepta Marie"
            },
            {
                "verse": "Gaudet et in celsis pro nobis blanda precatur."
            },
            {
                "verse": "Protinus, exacto defleti funeris orbe"
            },
            {
                "verse": "Et circumlati per amate compita gentis,"
            },
            {
                "verse": "Triste refertur onus capulo sublime cadaver;"
            },
            {
                "verse": "Traditur ingenti luctu clamata, Iohannis"
            },
            {
                "verse": "Ecclesie, sacros aditus et ditia cuius"
            },
            {
                "verse": "Atria precoluit quondam, dum vita maneret"
            },
            {
                "verse": "Et regni casura dies et amabilis etas,"
            },
            {
                "verse": "Coniugis et fato egre victura superstes,"
            },
            {
                "verse": "Omine marmoreum damnabat lesa colossum."
            },
            {
                "verse": "Diis aliter visum, vite qui federe verso"
            },
            {
                "verse": "Stamina iam plene subiungunt invida tele"
            },
            {
                "verse": "Sepius et grate precidunt fila iuvente."
            },
            {
                "verse": "Ocius instaurant sancte solemnia misse"
            },
            {
                "verse": "Officiumque sacrum celebrant; altaria flammis"
            },
            {
                "verse": "Et ceris adolent, thuris cumulantur acerre."
            },
            {
                "verse": "Omnia confragrant; hymnos et cantica psallunt"
            },
            {
                "verse": "Adiciuntque in vota preces animamque Tonanti"
            },
            {
                "verse": "Commendant, \"miserere\" rogant et \"parce\" precantur:"
            },
            {
                "verse": "\"Hanc dignare tuo famulam considere regno\"."
            },
            {
                "verse": "Omnibus, ut decuit, sacris de more peractis,"
            },
            {
                "verse": "Iamque \"vale\" dicto, sacrum et venerabile corpus"
            },
            {
                "verse": "Effultum gemmis aurique monilibus auctum"
            },
            {
                "verse": "Purpureisque thogis, quas Serum neverat olim"
            },
            {
                "verse": "Docta manus, multo telas discreverat auro,"
            },
            {
                "verse": "Milia funduntur cumulata lance Sabei"
            },
            {
                "verse": "Thuris et Eoi redolencia balsama mundi"
            },
            {
                "verse": "Infusumque sacri nidoris aromate; tandem"
            },
            {
                "verse": "Clauditur exciso saxi de rupe sepulcro."
            },
            {
                "verse": "Heu dolor! Egregie quo cessit gratia forme,"
            },
            {
                "verse": "Quo decor et roseo facies spectata colore,"
            },
            {
                "verse": "Et iubar et leto radiantia lumina vultu?"
            },
            {
                "verse": "Omnia confregit mors invida, nobile corpus"
            },
            {
                "verse": "Abstulit et cese defodit fornice petre."
            },
            {
                "verse": "Siqua tamen nostris liceat promittere Musis"
            },
            {
                "verse": "Et famam querulo celebrem producere versu,"
            },
            {
                "verse": "Vivet et a nullo tenebris damnabitur evo;"
            },
            {
                "verse": "Vivet et, astriferi dum machina stabit Olimpi,"
            },
            {
                "verse": "Corde sub hoc memori semper pietate feremus;"
            },
            {
                "verse": "Qualia non habuit quondam Priameia coniunx"
            },
            {
                "verse": "Ecuba, Pelley nec mater Olimpia regis"
            },
            {
                "verse": "Carmina condemus, meste, lacrimosa, Camene;"
            },
            {
                "verse": "Verba pluant, celso scribantur verba sepulcro,"
            },
            {
                "verse": "Que legat et presens etas et postera queque,"
            },
            {
                "verse": "Perlegat omnis amans; pueri[que] nupteque puelle"
            },
            {
                "verse": "Et matres et turba virum casteque marite,"
            },
            {
                "verse": "Quosque per affectus caros dillexerat et sint"
            },
            {
                "verse": "Seu scribe seu quem maiore colebat amore,"
            },
            {
                "verse": "Iam lacrimas et verba dabunt atque oscula saxo."
            }
        ],
        [
            {
                "verse": "Italie splendor, Ligurum Regina Beatrix"
            },
            {
                "verse": "Hic animam Christo, reddidit ossa solo,"
            },
            {
                "verse": "Que fuit in toto rerum pulcerrima mundo"
            },
            {
                "verse": "Et decor et sancte forma pudicitie,"
            },
            {
                "verse": "Laurea virtutum, flos morum, pacis origo,"
            },
            {
                "verse": "Nobilibus requies, civibus alma quies,"
            },
            {
                "verse": "Quam patris extollunt Mastini gesta potentis,"
            },
            {
                "verse": "Verone imperium, magnificique Canes."
            },
            {
                "verse": "Bernabos armipotens Vicecomes, gloria regum,"
            },
            {
                "verse": "Nature precium conspicuumque decus,"
            },
            {
                "verse": "Qui Mediolani frenos et lora superbi"
            },
            {
                "verse": "Temperat, Ausonie quem timet omne latus,"
            },
            {
                "verse": "Hac consorte thori felix, consorte laborum"
            },
            {
                "verse": "Exegit longa prosperitate dies."
            },
            {
                "verse": "Hanc Deus elegit secum partirier; inde"
            },
            {
                "verse": "Spiritus etherei regnat in arce poli."
            }
        ],
        [
            {
                "verse": "Delicie domini domini dignissime scriba,"
            },
            {
                "verse": "Undique cui noster supplicat orbis, ave."
            },
            {
                "verse": "Forsan et in Modio damnas oblivia, damnas"
            },
            {
                "verse": "Otia Phebeis invidiosa sonis,"
            },
            {
                "verse": "Quod mea sopitis mutescunt ora Camenis,"
            },
            {
                "verse": "Nulla per Aonias fistula stridet aquas."
            },
            {
                "verse": "Otia cur tanto patiar torpentia somno"
            },
            {
                "verse": "Arguis, oblitum, nec meminisse tui."
            },
            {
                "verse": "Parce tuum, queso, si fas est dicere, vatem"
            },
            {
                "verse": "Non expectatis insimulare notis."
            },
            {
                "verse": "Per sacra que cunctis veneratur Roma sacellis,"
            },
            {
                "verse": "Iuro, siquis adhuc sanctus Osyris erit,"
            },
            {
                "verse": "Absentem video, totus michi viseris absens,"
            },
            {
                "verse": "Te, quod non possum corpore, mente sequor."
            },
            {
                "verse": "Arcus et arma mee mea sunt et spicula Muse:"
            },
            {
                "verse": "His tuus armato pectore miles ero;"
            },
            {
                "verse": "Miles ero: te bella geram verbosa iubente,"
            },
            {
                "verse": "Bellica pacifice cedet et ira lire."
            },
            {
                "verse": "Et prius emeritum Tythana recondet Hydaspes,"
            },
            {
                "verse": "Devius occiduo sol orietur equo,"
            },
            {
                "verse": "Cerdus a Ticino remeabunt flumina nostro,"
            },
            {
                "verse": "Ad fontem versis Abdua curret aquis,"
            },
            {
                "verse": "Quam tuus e nostro labatur pectore vultus,"
            },
            {
                "verse": "Hospite quo nostri cordis abundat amor."
            },
            {
                "verse": "Tu tamen, ut nostri causas nescire soporis"
            },
            {
                "verse": "Non possis, longe tempora tanta more:"
            },
            {
                "verse": "Militie splendor, patrie probitatis alumnus"
            },
            {
                "verse": "Iacobus est, Vermis nobile stemma sui."
            },
            {
                "verse": "Huius in obsequium totas vigilare lucernas"
            },
            {
                "verse": "Est michi pro tanto gratia summa viro;"
            },
            {
                "verse": "Est tuus, ast meus est dominus, qui quanta iubebit"
            },
            {
                "verse": "Prosunt, non obsunt dantque quietis opem."
            },
            {
                "verse": "Tendere Neptuno timeat quis vela iubente,"
            },
            {
                "verse": "Prelia quis Marte, ni modo mentis inops?"
            },
            {
                "verse": "Omnia posse deos fas est confidere. Iussu"
            },
            {
                "verse": "Istius exegi per freta longa vias,"
            },
            {
                "verse": "Sepe per hostiles turmas animosus ad arma"
            },
            {
                "verse": "Processi inque fugam barbara signa dedi."
            },
            {
                "verse": "Crevit vis animi, dum sic fugientibus insto"
            },
            {
                "verse": "Et redit in nostros lapsa iuventa dies."
            },
            {
                "verse": "\u00e2\u0080\u00a0 Livius est opus \u00e2\u0080\u00a0 multis versare lituris"
            },
            {
                "verse": "Crimina, mendaces legitimare notas;"
            },
            {
                "verse": "Est onus est et honos, precium predulce laboris"
            },
            {
                "verse": "Ipsius est nobis ista iubentis amor."
            },
            {
                "verse": "Iam cito fellici contingam littora puppe,"
            },
            {
                "verse": "Cantabit reduces nautica turba deos,"
            },
            {
                "verse": "Sepe salutato resonabunt omnia Bacho,"
            },
            {
                "verse": "Liber et alma Ceres, ad tua festa veni."
            },
            {
                "verse": "Glorior interea magna incunabula Rome"
            },
            {
                "verse": "Dum vidi et pueris incubitare lupam;"
            },
            {
                "verse": "Ubera lambebant, ambobus credita mater"
            },
            {
                "verse": "Blanditur; numquam nescia Martis erat."
            },
            {
                "verse": "Magna vi vidi Romanas tendere vires"
            },
            {
                "verse": "Annua depulsis regibus imperia."
            },
            {
                "verse": "Vicimus Hanibalem, Macedonia vincitur et iam"
            },
            {
                "verse": "Sevit in Anthyocum nobile Martis opus."
            },
            {
                "verse": "Iam michi se prebet longi victoria belli,"
            },
            {
                "verse": "Somnio Pieriam sollicitare liram"
            },
            {
                "verse": "Uror et ad solitos Phebo stimulante calores"
            },
            {
                "verse": "Sentio vocales approperare deas."
            },
            {
                "verse": "Fert animus, fateor, modo sim tibi grata daturus"
            },
            {
                "verse": "Carmina, de nostro principe multa loqui,"
            },
            {
                "verse": "Cui tria fellices iusserunt numina fusos"
            },
            {
                "verse": "In sua perpetuos vertere vota dies,"
            },
            {
                "verse": "Cui favet invicti miranda potencia fati"
            },
            {
                "verse": "***"
            },
            {
                "verse": "Omnibus optatur terris clementia, cunctos"
            },
            {
                "verse": "Allicit et iusti principis imperium."
            },
            {
                "verse": "Cernis ut accessit nostris Verona triumphis?"
            },
            {
                "verse": "Menia conspicuis anguibus alta micant,"
            },
            {
                "verse": "Millitat et nobis Athesis, iam flumine pulcro"
            },
            {
                "verse": "Ducit velivolas per vada nostra rates."
            },
            {
                "verse": "Angue rubente stupent omnes a gurgite ripe,"
            },
            {
                "verse": "Astupet Adriaci quelibet ora maris."
            },
            {
                "verse": "Mirantur pueri, trepidant iuvenesque senesque"
            },
            {
                "verse": "Dum tulit ad Venetos imperiosus iter"
            },
            {
                "verse": "Nostraque non ullo Vincencia facta tumultu"
            },
            {
                "verse": "Diluit Euganei spem bene docta ducis,"
            },
            {
                "verse": "Stravit iter nobis, aditum patefecit in omnem"
            },
            {
                "verse": "Pannonie gentem Theutonicamque domum."
            },
            {
                "verse": "Dum celi dum fata vocant properemus et ipsi"
            },
            {
                "verse": "Protinus Illiricos exsuperare sinus;"
            },
            {
                "verse": "Sic Anthenorei superabimus ora Timavi:"
            },
            {
                "verse": "Se vectigalem Dardana tota dabit."
            },
            {
                "verse": "Carmina sunt que multa tibi, que plurima scribam"
            },
            {
                "verse": "Otia dum tempus, dum locus apta dabit;"
            },
            {
                "verse": "Denique, si totum me vis in carmina labi,"
            },
            {
                "verse": "Queris ut e toto pectore verba traham,"
            },
            {
                "verse": "Da michi te facilem (nisi vis, nil crede roganti):"
            },
            {
                "verse": "Suscipe Gilberti iura tuenda mei,"
            },
            {
                "verse": "Qui tuus est, tuus ipse: tuo quod cedet honori,"
            },
            {
                "verse": "Credere tam fas est quam dubitare nephas."
            },
            {
                "verse": "Et genus et probitas et rerum copia dignum"
            },
            {
                "verse": "Efficit et domino prestita firma fides."
            },
            {
                "verse": "Sic tibi sint<que> novem faciles in amore puelle,"
            },
            {
                "verse": "Aspiret votis docta Minerva tuis."
            },
            {
                "verse": "Noster et optato princeps felliciter evo"
            },
            {
                "verse": "Vivat et etherei transeat astra poli."
            },
            {
                "verse": "Pro se proque meo fac me potuisse precari,"
            },
            {
                "verse": "Sentiat hic nostras pondus habere preces."
            },
            {
                "verse": "Plura quidem suberant: timui ne forte loquacem"
            },
            {
                "verse": "Oderis; afficior ad tua iussa. Vale."
            }
        ],
        [
            {
                "verse": "At tu cui tantae iuvenili in pectore vires"
            },
            {
                "verse": "Regnant, atque novem mira dulcedine Musae"
            },
            {
                "verse": "Ingenium coluere tuum cantuque beato"
            },
            {
                "verse": "Ubera lacteolis mulserunt sancta labellis."
            }
        ]
    ]
}