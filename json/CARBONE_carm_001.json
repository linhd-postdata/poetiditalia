{
    "author": "Girolamo Carbone",
    "title": "carmina",
    "url": "http://www.poetiditalia.it/texts/CARBONE|carm|001",
    "text": [
        [
            {
                "verse": "Tristis eram et tristes uoluebam pectore curas"
            },
            {
                "verse": "Nec poterat flendis uox aperire viam"
            },
            {
                "verse": "Cum calamum sumpsi; sumpto, cum scribere coepi"
            },
            {
                "verse": "Tum lacrimis charta est oblita facta meis;"
            },
            {
                "verse": "Cumque iterum sumpsi, deterso lumine tristi,"
            },
            {
                "verse": "Et verti ad sacras corda manusque preces:"
            },
            {
                "verse": "\"Phoebe faue docteque mihi aspirate sorores,"
            },
            {
                "verse": "Flectenda est, dixi, Caesaris ira mei."
            },
            {
                "verse": "Nunc mihi (si quando) faciles estote roganti,"
            },
            {
                "verse": "Nunc mea pierius irriget ora liquor"
            },
            {
                "verse": "Nec vos detineat timor aut reverentia facti:"
            },
            {
                "verse": "Causa leuis, culpa non scelus esse potest."
            },
            {
                "verse": "Et flecti facilis mens et placabilis huic est;"
            },
            {
                "verse": "Micius hoc toto nil uidet orbe dies;"
            },
            {
                "verse": "Parua mora est paruusque labor: nam tota resedit"
            },
            {
                "verse": "Huius quae nunquam pectoris ira comes;"
            },
            {
                "verse": "Orandus semel est, indulget, parcit et audit"
            },
            {
                "verse": "Uota deus noster sollicitusque parens.\""
            },
            {
                "verse": "Haec ego; cum Phoebus pariter dicteque sorores"
            },
            {
                "verse": "Non exaudita uerba tulere prece:"
            },
            {
                "verse": "\"Scis quociens nostrum, non laeso rege, petisti"
            },
            {
                "verse": "Numen et accepto pectore gratus eras."
            },
            {
                "verse": "Fauimus et nunquam poscenti uota fuere"
            },
            {
                "verse": "Non rata. Dic quando Musa negauit opem?"
            },
            {
                "verse": "Siue erat ulla tuis unquam flectenda querelis,"
            },
            {
                "verse": "(Scis ope tu nostra quam cito mollis erat!)"
            },
            {
                "verse": "Siue aliquid magnum, seu quid graue ferre uolebas,"
            },
            {
                "verse": "Fecimus ingenii uela secunda tui."
            },
            {
                "verse": "Dum tu gratus eras regi, tibi leta fuerunt"
            },
            {
                "verse": "Numina; nunc laeso, tristia ferre decet."
            },
            {
                "verse": "Rex sacer et sacro stat nobis phoedere iunctus:"
            },
            {
                "verse": "Quo nos uix ullus qui colat orbe magis"
            },
            {
                "verse": "Nec qui tam laute nostros substentet alumnos,"
            },
            {
                "verse": "Nec qui tam sancte conuocet amne deas."
            },
            {
                "verse": "Quos colit hic, colimus; pariter quos odit et ..."
            },
            {
                "verse": "Odimus ac posita bella paramus ope."
            },
            {
                "verse": "Placa igitur dominum mundi, cui Iuppiter ..."
            },
            {
                "verse": "Imperium loetis annuit auspiciis,"
            },
            {
                "verse": "Quem pylie solum uoluit superesse senecte"
            },
            {
                "verse": "Et cui pro uoto cuncta secunda cadant,"
            },
            {
                "verse": "Cassida cui Mauors cessit, cui Gorgona pectus,"
            },
            {
                "verse": "Quis fieret tutus quolibet hoste fero."
            },
            {
                "verse": "Munere non opus est, uituli nec sanguine coesi:"
            },
            {
                "verse": "Porrige conuictas ad sua templa manus."
            },
            {
                "verse": "Haec sunt quae capient animum, quae dura remictent"
            },
            {
                "verse": "Pectora, quae poterunt flectere sola deum\"."
            },
            {
                "verse": "Foelix quem facilis spectas, quem lumine laeto,"
            },
            {
                "verse": "Et cui tam sacri numinis ora fauent."
            },
            {
                "verse": "Huic faciles superi, huic pleno pectore anhelant"
            },
            {
                "verse": "Omnes, huic largo munere cunta fluunt."
            },
            {
                "verse": "At contra cui nullus amor, cui gratia nulla"
            },
            {
                "verse": "Spirat et aduerso substinet arma deo,"
            },
            {
                "verse": "Quam miser est! Ether non audit uota nec ullus"
            },
            {
                "verse": "Supstineat: tantum Caesaris ira potest!"
            },
            {
                "verse": "Quare, hominum rector, longo mox tempore caeli,"
            },
            {
                "verse": "In mea conceptas comprime damna minas."
            },
            {
                "verse": "Peccaui, fateor, sed non ut carcere dignus."
            },
            {
                "verse": "Est error: cause non data culpa meae."
            },
            {
                "verse": "Errori concede meo, per pignora, quaeso,"
            },
            {
                "verse": "Cara tibi et cunctis moxque futura deis,"
            },
            {
                "verse": "Pignora quae firment sub te foelicia mundi"
            },
            {
                "verse": "Secula, quae claudent templa severa dei,"
            },
            {
                "verse": "Pignora quae domito succedent auspice patre"
            },
            {
                "verse": "Orbi, quae tellus, ether et unda colant."
            },
            {
                "verse": "Hoc te docta cohors musarum et carus Apollo,"
            },
            {
                "verse": "Qui tua pierius irrigat ora liquor,"
            },
            {
                "verse": "Hoc rogat et quicquid post hos mea pectora possunt,"
            },
            {
                "verse": "Pectora fulminibus territa aragoneis."
            },
            {
                "verse": "Sic tibi foelici cessit quae Iuppiter astro,"
            },
            {
                "verse": "Firmet et eternum det pater ipse frui."
            }
        ],
        [
            {
                "verse": "Casta parum, formosa nimis, Theonilla, moneris:"
            },
            {
                "verse": "Quod forme superest adde pudicitiae;"
            },
            {
                "verse": "Sic pariter cunctis casta et formosa nitebis,"
            },
            {
                "verse": "Sic Helene fies, sic pia Pelenope."
            }
        ],
        [
            {
                "verse": "Tres sumus inque uno deprensas crimine natas"
            },
            {
                "verse": "Non exoratus strangulat Hippolytus."
            },
            {
                "verse": "Sic decuit periisse: satis nam debuit illas"
            },
            {
                "verse": "Hippolyti nomen praemonuisse patris."
            }
        ],
        [
            {
                "verse": "Tres uidisse deas fertur priameius heros:"
            },
            {
                "verse": "In te una uideo tres, Hysabella, deas."
            },
            {
                "verse": "Iudice me, coedunt omnes tibi, coedit honore,"
            },
            {
                "verse": "Ingenio, forma Iuno, Minerua, Venus."
            },
            {
                "verse": "Iratas sensit quas spreuerat ille: ego qui tres"
            },
            {
                "verse": "Post te pono tuo nomine tutus ero."
            }
        ],
        [
            {
                "verse": "Si geminos soles, geminas uidisse sorores"
            },
            {
                "verse": "Quis ferat aut forsan charta loquatur anus,"
            },
            {
                "verse": "Credite: res uera est; causam scripsere periti."
            },
            {
                "verse": "Naturae tacitas quis labor ire uias?"
            },
            {
                "verse": "Plura ferunt anni nobis miracula rerum,"
            },
            {
                "verse": "Non tarnen haec causis aut ratione uacant."
            },
            {
                "verse": "At geminam mundo nullus qui uiderit auctor"
            },
            {
                "verse": "Auroram auratis emicuisse comis."
            },
            {
                "verse": "Res mira est nostris hoc euenisse diebus,"
            },
            {
                "verse": "Digna sacro Phoebi carmine, digna lyra."
            },
            {
                "verse": "Cernimus hoc omnes quoties; fulgentia caedunt"
            },
            {
                "verse": "Sydera et eoo surgit ab orbe dies,"
            },
            {
                "verse": "Cernimus Auroram geminam, quarum altera solem"
            },
            {
                "verse": "Preuenit et solis lumine uicta cadit;"
            },
            {
                "verse": "Altera post solem, cui sol cum lumine cedit"
            },
            {
                "verse": "Uictus et obducta nube latenter adit."
            },
            {
                "verse": "Aurora est quodcumque uiget, quodcumque corusco"
            },
            {
                "verse": "Lumine: sydereas excutit ore faces"
            },
            {
                "verse": "Aurora in tenebris; haec luce est clarior ipsa,"
            },
            {
                "verse": "Sole recens orto, sole cadente nitens;"
            },
            {
                "verse": "Haec radiis praecincta caput roseoque decore"
            },
            {
                "verse": "Gestit apollineum uincere sola iubar."
            },
            {
                "verse": "Lilia non equant, non hanc candore ligustra,"
            },
            {
                "verse": "Non nix quae gelido uertice pigra iacet,"
            },
            {
                "verse": "Non rosa, non uiolae; tyrius non sufficit ardor."
            },
            {
                "verse": "Quae rubet in nitidis gracia rara genis,"
            },
            {
                "verse": "Non hanc complexus senioris foedat amantis;"
            },
            {
                "verse": "Candida tota mea est, tota pudica mea est."
            },
            {
                "verse": "Sollicitant superi formam: formosa pudica"
            },
            {
                "verse": "Sola uiris negat, haec sola puella deis."
            },
            {
                "verse": "Fastu sola decens, fastu formosa uideri"
            },
            {
                "verse": "Uult tantum; faciles posse placere negat."
            },
            {
                "verse": "Hinc ludit miserum, nostros hinc ludit amores,"
            },
            {
                "verse": "Nescia quam dubio stet sua forma gradu."
            },
            {
                "verse": "Forma uirens flos est, qui dum se tollit in auras"
            },
            {
                "verse": "Luce uiret prima, luce cadente cadit;"
            },
            {
                "verse": "Forma parum uitae, forma est mortalis et ipsa"
            },
            {
                "verse": "Tam celer in cursu quam celer ipse dies."
            },
            {
                "verse": "Illa igitur uiuet quam dilexere poete,"
            },
            {
                "verse": "Cumeos uincet illa uel illa dies."
            },
            {
                "verse": "Carmine gemmatus uolitat cum matre Cupido,"
            },
            {
                "verse": "Substinet haec regni sceptra superba sui."
            },
            {
                "verse": "Carmine tartarei dum fertur regis ad aures"
            },
            {
                "verse": "Persephone facta est grata rapina deo;"
            },
            {
                "verse": "Sic Lede est formosa Ioui sic grata tyranno"
            },
            {
                "verse": "Equoreo Thetis et dea facta maris."
            },
            {
                "verse": "Hoc sine, tempus edax formam corrumpet et illa"
            },
            {
                "verse": "Quae ridet uultu gracia rara cadet;"
            },
            {
                "verse": "Hoc sine, non Phoebi non Lune lumina coedent:"
            },
            {
                "verse": "Vesper eris, summo sis licet orta die."
            },
            {
                "verse": "Te mea Musa canet, nitidi haec preconia uultus,"
            },
            {
                "verse": "Haec faciet forme tot monumenta tue."
            },
            {
                "verse": "Aurora auricoma atque auro fulgentior ipso,"
            },
            {
                "verse": "Quam uereor ne sis proeda futura Ioui,"
            },
            {
                "verse": "Induat et satyri faciem formamue iuuenci"
            },
            {
                "verse": "Aut fiat niuea tectus amator aue."
            },
            {
                "verse": "Si sapis, hos fugias semper; mentitur in illis"
            },
            {
                "verse": "Iuppiter et falsis ludit imaginibus:"
            },
            {
                "verse": "Impleuit gemino sic et Nycteida foetu,"
            },
            {
                "verse": "Mnemosinem lusit sic et Agenorida,"
            },
            {
                "verse": "Sic Ledam atque alias quarum meminisse molestum est."
            },
            {
                "verse": "Sit satis iis animum commonuisse tuum!"
            },
            {
                "verse": "Iuppiter ex tot querit quid nisi nomen amicis?"
            },
            {
                "verse": "Contemptumque illi copia tanta parit."
            },
            {
                "verse": "Illis laesa graui coniux saturnia damno"
            },
            {
                "verse": "Instat et in poenas semper acerba furit."
            },
            {
                "verse": "Inachis exemplo bos est et Parrhasis ursa,"
            },
            {
                "verse": "Inuitae quanquam concubuere Ioui."
            },
            {
                "verse": "Quam uereor, fias ne cum noua preda deorum"
            },
            {
                "verse": "Contemnas numeros facta superba meos:"
            },
            {
                "verse": "Contemnas licet usque meos fugiasque calores,"
            },
            {
                "verse": "Te sequar et nostro pectore sydus eris,"
            },
            {
                "verse": "Ante oculos formosa meos Aurora nitebis,"
            },
            {
                "verse": "Ipso lucidior splendidiorque die,"
            },
            {
                "verse": "Aurora auricoma atque auro fulgentior ipso,"
            },
            {
                "verse": "Sola uiris, summis digna puella deis!"
            }
        ],
        [
            {
                "verse": "Carbonius malim quam Carbo dicier; ignis"
            },
            {
                "verse": "Acrior ignito est plusque caloris habet."
            },
            {
                "verse": "Sic me flama minus, sic me minus ureret ignis"
            },
            {
                "verse": "Sicque minus candens ignis in igne forem."
            },
            {
                "verse": "Flama magis, magis ignis edax quam flameus et quam"
            },
            {
                "verse": "Ignitus: uaria est uis in utroque sua."
            },
            {
                "verse": "Quare ego qui Carbo uixi, Grauina, preustus,"
            },
            {
                "verse": "Auspice te uiuam fac, rogo, Carbonius."
            }
        ],
        [
            {
                "verse": "Anceps nauta sue uitae est cum uela charinae"
            },
            {
                "verse": "Trinacrio cernit turgida facta mari."
            },
            {
                "verse": "Hinc timet audacem Syllam, pauet inde Charybdim;"
            },
            {
                "verse": "Haec furit illa graui uertice uela rapit;"
            },
            {
                "verse": "Instanti tandem laxatur pinus ab unda"
            },
            {
                "verse": "Et uocat in medio gurgite nauta deos."
            },
            {
                "verse": "Sic ego cum uestros subeo, Peneia, uultus"
            },
            {
                "verse": "Teque tuos oculos, lux mea, Virbiola,"
            },
            {
                "verse": "In uarios aestus rapior, quo lumina uertam"
            },
            {
                "verse": "Nescio: sic uotis cogor abire meis."
            },
            {
                "verse": "Tu mihi Scylla rapax, haec est mihi saeua Charybdis:"
            },
            {
                "verse": "Scinditur in partes sic mea uita duas."
            }
        ],
        [
            {
                "verse": "Quum cecinit Phoebus uictori bella Tonanti,"
            },
            {
                "verse": "Non fuit in sacro dultius ore melos"
            },
            {
                "verse": "Nec quum Dyrceus, cythara confisus eburna,"
            },
            {
                "verse": "Construssit leni moenia tacta sono,"
            },
            {
                "verse": "Carmine threicio non sic rhodopeius Orpheus"
            },
            {
                "verse": "Permulxit rapidas cum Phlegetonte feras,"
            },
            {
                "verse": "Quam tu, quum fidibus digitos imponis eburnos"
            },
            {
                "verse": "Et dulces nitido ducis ab ore sonos."
            },
            {
                "verse": "Equora mitescunt, uolucresque per alta uolantes"
            },
            {
                "verse": "Attonite referunt in tua tecta pedes"
            },
            {
                "verse": "Et uocem expectant tacite reprimuntque querelas"
            },
            {
                "verse": "Et discunt docta garrulitate frui."
            },
            {
                "verse": "Te duce, uernat Ythis, duce te, Theonilla, canente,"
            },
            {
                "verse": "Cogitur in ueros quaelibet ire modos"
            },
            {
                "verse": "Et quod non potuit Circe, tu flectere Ulyssem"
            },
            {
                "verse": "Carminibus posses in noua uota tuis"
            },
            {
                "verse": "Et durum mollire animum, saeuosque calores"
            },
            {
                "verse": "Ignicere et longa detinuisse mora;"
            },
            {
                "verse": "Ingenium superasset amor. Quem non tua uincit"
            },
            {
                "verse": "Forma, deos summo digna mouere loco,"
            },
            {
                "verse": "Et color et uultus roseo collatus Eoo"
            },
            {
                "verse": "Quicquid et in toto clarius orbe micat?"
            },
            {
                "verse": "Foelix cui tamen facilis deus annuit, ut te"
            },
            {
                "verse": "Spectet et attonita carmina mente notet"
            },
            {
                "verse": "Uel cui tam dulci spirat tua uocula cantu"
            },
            {
                "verse": "Ut uideat uestris scripta sonare modis."
            },
            {
                "verse": "Quare cum multos celebres, mea uita, poetas,"
            },
            {
                "verse": "Hos inter uiuam fac, Theonilla, precor."
            }
        ],
        [
            {
                "verse": "Cantet heroos alius triumphos,"
            },
            {
                "verse": "Ilion clarum ueteresque Thebas,"
            },
            {
                "verse": "Siue supremos hominum labores"
            },
            {
                "verse": "Collocet astris"
            },
            {
                "verse": "Siue phlegreos memoret tumultus,"
            },
            {
                "verse": "Qualis in celum furor arma sumpssit,"
            },
            {
                "verse": "Ac Iouis tandem iaculata summos"
            },
            {
                "verse": "Fulmina montes;"
            },
            {
                "verse": "Tu quoque assuetos moduleris ignes"
            },
            {
                "verse": "Dum tibi indulget Venus et Cupido"
            },
            {
                "verse": "Nec minus posthac soniturus alto"
            },
            {
                "verse": "Proelia cantu."
            },
            {
                "verse": "Me iuuat faunos driadumque amores"
            },
            {
                "verse": "Desidem nostris agitare syluis"
            },
            {
                "verse": "Et modo crates uiridi sub herba"
            },
            {
                "verse": "Texere iuncos,"
            },
            {
                "verse": "Fontibus sacris modo praeter undam"
            },
            {
                "verse": "Inter argutas iacuisse frondes,"
            },
            {
                "verse": "Arboris somno positum sub umbra,"
            },
            {
                "verse": "Margine ripe."
            },
            {
                "verse": "Hic erit nobis Heliconis antrum"
            },
            {
                "verse": "Et nouem docto numero sorores;"
            },
            {
                "verse": "Hic Equi fontes laticisque sacri"
            },
            {
                "verse": "Pocula nobis;"
            },
            {
                "verse": "Hic oues inter medias, agresti"
            },
            {
                "verse": "Fistula incomptas mediter Camenas;"
            },
            {
                "verse": "Seu mihi pugnam liceat minantem"
            },
            {
                "verse": "Cornibus hyrcum;"
            },
            {
                "verse": "Hic Palem solis operemur agris"
            },
            {
                "verse": "Panaque et nymphas satyros amantes,"
            },
            {
                "verse": "Dum colas isthic noua templa diuum"
            },
            {
                "verse": "Postibus altis."
            },
            {
                "verse": "Iam modo a nostris nihil ipse siluis"
            },
            {
                "verse": "Arduum expectes nisi rusticanum"
            },
            {
                "verse": "Carmen et sparsas sine lege nugas;"
            },
            {
                "verse": "Haec mea musa est,"
            },
            {
                "verse": "Musa quae priscos uelut ante cultus"
            },
            {
                "verse": "Nescit agrestemque sapit poetam"
            },
            {
                "verse": "Cuius, ut nullo fatear rubore,"
            },
            {
                "verse": "Crassa Minerua est."
            }
        ],
        [
            {
                "verse": "Saeuiat et caelum, tellus, mare, nubila, uenti;"
            },
            {
                "verse": "Nil facient: uirtus me mea sola teget."
            }
        ],
        [
            {
                "verse": "In pretium Danahes mutatus tecta subiuit"
            },
            {
                "verse": "Iuppiter: in pretium quaeque puella ruit."
            }
        ],
        [
            {
                "verse": "Auspice te et duce te, uicti super ardua montis"
            },
            {
                "verse": "Instituam latio parta trophea Ioui."
            },
            {
                "verse": "Atque seram longo uictrices ordine palmas"
            },
            {
                "verse": "Quae referent nomen tempus in omne tuum;"
            },
            {
                "verse": "Quaelibet in uestrum crescet decus, omne sonabit"
            },
            {
                "verse": "Palmerium, Antoni, Palmeriumque nemus."
            },
            {
                "verse": "Te duce, cana Fides, rectum seruatur et ecum,"
            },
            {
                "verse": "Auspice te, Virgo hoc tempore diua rediit."
            },
            {
                "verse": "Salue magnorum exemplum lumenque uirorum,"
            },
            {
                "verse": "Delitium patrie presidiumque tue!"
            },
            {
                "verse": "Sub te iura uigent, te nunc sub iudice recto"
            },
            {
                "verse": "Cedunt fallacis iurgia uana fori."
            },
            {
                "verse": "Iure igitur potero uictor sperare triumphum,"
            },
            {
                "verse": "Sub duce pugnandum cum mihi Palmerio est."
            }
        ],
        [
            {
                "verse": "Si loqueris, Perlam loqueris; si scribis, eandem;"
            },
            {
                "verse": "Si cantas, Perla est quae tua plectra mouet;"
            },
            {
                "verse": "Si dormis, tecum in somnis tua Perla moratur;"
            },
            {
                "verse": "Si uigilas, uigili pectore Perla tua est;"
            },
            {
                "verse": "Perla tuum numen, Perla est tua fama, Catosse:"
            },
            {
                "verse": "Perla tuas uires auget et ingenium."
            },
            {
                "verse": "Denique nulla magis resonat quam Perla per orbem."
            },
            {
                "verse": "Andromede Perla est, Perla est Hermione;"
            },
            {
                "verse": "Cynthia Perla tua est; tua Delia Perla; Chorinna"
            },
            {
                "verse": "Est Perla et docto Lesbia amata uiro."
            },
            {
                "verse": "Foelix sorte tua, tantum cui fata dedere,"
            },
            {
                "verse": "Perla, tibi ut sacris mixta habeare choris!"
            },
            {
                "verse": "Inuidie es, cuntis quod sis praelata puellis,"
            },
            {
                "verse": "Inuidie es Veneri, Perla, Charique sue."
            },
            {
                "verse": "Inuidiam sed temne dee, sed temne Ericinae,"
            },
            {
                "verse": "Temne puellarum iurgia, temne minas,"
            },
            {
                "verse": "Dum modo Pierius faueat tibi, Perla, Catossus,"
            },
            {
                "verse": "Dum modo Pierium, Perla, tuum foueas."
            },
            {
                "verse": "Hoc duce, tartareas uitabis, Perla, tenebras,"
            },
            {
                "verse": "Fulgenti, hoc, dabitur lumine, Perla, frui,"
            },
            {
                "verse": "Hoc, formosa uiros accendes, Perla, deosque"
            },
            {
                "verse": "Perque uirum, hoc, ibis pectora perque deum."
            },
            {
                "verse": "Iure tuum posthac complectere, Perla, Catossum"
            },
            {
                "verse": "Et te non superet Sapho in amore pari."
            },
            {
                "verse": "Sic numeris exculta nouis super astra ferere"
            },
            {
                "verse": "Sicque tuum numen numen amoris erit."
            }
        ],
        [
            {
                "verse": "Sum, fateor, Grauina, pati quodcumque paratus:"
            },
            {
                "verse": "Et quodcumque meum caedat in opprobrium."
            },
            {
                "verse": "Ianua claudatur nec non et ianitor ipsse"
            },
            {
                "verse": "Uerberibus caedat pectora nostra, feram,"
            },
            {
                "verse": "Dummodo me ueris conuincat diua querelis"
            },
            {
                "verse": "Et damnet mores publica causa meos."
            },
            {
                "verse": "Non ego iudicium metuam: nam conscia facti"
            },
            {
                "verse": "Mens facit ut quouis iudice tutus eam,"
            },
            {
                "verse": "Cui semel addictus: \"Iuraui in uerba puelle;"
            },
            {
                "verse": "Iuratam statui tempus in omne fidem"
            },
            {
                "verse": "Illi et perpetuo et nullo mutabilis euo"
            },
            {
                "verse": "Seruire, ac fido semper amore sequi."
            },
            {
                "verse": "At uereor ne forte alio mens concita amores"
            },
            {
                "verse": "Ipsa leuis culpet effugiatque meos."
            },
            {
                "verse": "Sed fugiat licet, usque sequar, sequar usque, nec unquam"
            },
            {
                "verse": "Sentiet a tergo me procul esse suo\"."
            },
            {
                "verse": "Instans ipsse adero, donec te iudice recto"
            },
            {
                "verse": "Uicta suos questus comprimat et lacrimas,"
            },
            {
                "verse": "Donec in amplexus ultro quoque ad oscula currat"
            },
            {
                "verse": "Et dicat: \"Fasse parce, precor, misere!\""
            },
            {
                "verse": "Tunc ego uotorum compos, tunc laetus ouansque"
            },
            {
                "verse": "Ante fores uicte serta feram domine"
            },
            {
                "verse": "Atque ibi constituam sacris de frondibus arcum,"
            },
            {
                "verse": "Atque ibi, composita pace, triumphus erit."
            },
            {
                "verse": "Talia sed scriptis apponam uerba tabellis,"
            },
            {
                "verse": "Quae populo ualeant pretereunte legi:"
            },
            {
                "verse": "\"Haec domus illius est quae, falso questa, fatetur"
            },
            {
                "verse": "Iudicio uictas supposuisse manus\"."
            }
        ],
        [
            {
                "verse": "Rex edit et longum garrit Sincerus ad aures,"
            },
            {
                "verse": "Corvinus sanctis cum uacat ille focis."
            },
            {
                "verse": "Cur coenam, queris, sacram, cur turbet uterque?"
            },
            {
                "verse": "Inuidet hic epulas odit et ille deos."
            }
        ],
        [
            {
                "verse": "Sic tibi Pierides, laeto sic Cynthius ore"
            },
            {
                "verse": "Annuat et laeto Laodamia oculo,"
            },
            {
                "verse": "Sic noua te capiat semper teneatque uoluptas,"
            },
            {
                "verse": "Uiuat et amplexu Laodamia tuo,"
            },
            {
                "verse": "Sic tecum in culto iaceat bene culta cubili"
            },
            {
                "verse": "Et foueat tenero Laodamia sinu,"
            },
            {
                "verse": "Sic tibi succurrant Veneres lususque iocique"
            },
            {
                "verse": "Et tecum nudo nuda puella cubet,"
            },
            {
                "verse": "Sicque modis mille et numero sine ludat ametque"
            },
            {
                "verse": "Te plus quam proprium Laodamia animum!"
            },
            {
                "verse": "In nos siste tuos, Caesar, destringere morsus,"
            },
            {
                "verse": "Siste Lycambeo bella mouere odio."
            },
            {
                "verse": "Est tuus Opheratrus, tibi mens sua dedita fuit,"
            },
            {
                "verse": "Est Carbo et nulli quam tibi plura cupit."
            },
            {
                "verse": "Marcus erit Pylades, Carbo tibi fidus Horestes:"
            },
            {
                "verse": "Sic unus trinus, trinus et unus eris."
            }
        ],
        [
            {
                "verse": "Ni te plus oculis meis amarem,"
            },
            {
                "verse": "Alfonse, Aonidum nouella cura,"
            },
            {
                "verse": "Ni te plus oculis suis amarent"
            },
            {
                "verse": "Cum nymphis Charites, Amor, Voluptas,"
            },
            {
                "verse": "Urbs tota et iuuenes quique et puelle"
            },
            {
                "verse": "Et quae te nimium coquit premitque"
            },
            {
                "verse": "Fletu turgidulos habens ocellos,"
            },
            {
                "verse": "Illa, inquam, tua quae ciet mouetque,"
            },
            {
                "verse": "Urit pectora, conficit medullas,"
            },
            {
                "verse": "Qum te lumine spectat, intuetur"
            },
            {
                "verse": "Seu tristi aut hylari, ruis et liquescis"
            },
            {
                "verse": "Et magno rapidus tremore palles,"
            },
            {
                "verse": "Mistus sic calor et gelu recursant"
            },
            {
                "verse": "Per cordis penetrale, per recessus,"
            },
            {
                "verse": "Sic ut deliquium repente fias;"
            },
            {
                "verse": "Non ferrem, misere ah nec ah dolenter"
            },
            {
                "verse": "Quod te conficeres, tenelle lector,"
            },
            {
                "verse": "Inter Virgilios Horatiosque"
            },
            {
                "verse": "Inter et numeros propertianos,"
            },
            {
                "verse": "Quod quies tibi nulla, quod voluptas,"
            },
            {
                "verse": "Quod semper tetricae uaces Mineruae"
            },
            {
                "verse": "Nec ullam tibi, nec reponis horam"
            },
            {
                "verse": "Tot tot qua uigiles premas lucernas."
            },
            {
                "verse": "Sit tandem posite modus Thalye,"
            },
            {
                "verse": "Alfonse, et studiis uaca seueris,"
            },
            {
                "verse": "Etas cum riget, albicant capilli."
            },
            {
                "verse": "Nunc te dum cupide illa et illa et illa"
            },
            {
                "verse": "Optat et tenero fouere sinu,"
            },
            {
                "verse": "Iungi et basiolis catullianis,"
            },
            {
                "verse": "Hispanos fuge quae secuta amores"
            },
            {
                "verse": "Et nouam tibi compara puellam,"
            },
            {
                "verse": "Seua sit licet et superba, fiet"
            },
            {
                "verse": "Attritu facilis tuique amatrix,"
            },
            {
                "verse": "Dones dum modo passerem Catulli."
            }
        ],
        [
            {
                "verse": "Si tibi difficile est paruos legisse libellos,"
            },
            {
                "verse": "Est etiam carmen scribere difficile."
            },
            {
                "verse": "Si labor est paucas, iudex, euoluere chartas,"
            },
            {
                "verse": "Grammatice, et misero reddere iura uiro,"
            },
            {
                "verse": "Est labor et musas Phoebumque arcessere, quando"
            },
            {
                "verse": "Auersa fugiunt ab Helycone uia."
            },
            {
                "verse": "Frustra tunc doctos temptat qui scribere uersus,"
            },
            {
                "verse": "Frustra compositis ducere uerba modis;"
            },
            {
                "verse": "Tunc mens ipsa furit, digitos tunc mordet et ungues,"
            },
            {
                "verse": "Tunc calor immistus frigore membra quatit."
            },
            {
                "verse": "Num haec, inuigilas sacris cum legibus ipse,"
            },
            {
                "verse": "Profers num similis fit labor inde tibi?"
            },
            {
                "verse": "At te iura tenent prima uel nocte quietum,"
            },
            {
                "verse": "Curis nocte sopor membra grauata leuant."
            },
            {
                "verse": "Non est, crede mihi, idem currere et idem"
            },
            {
                "verse": "Stare; labor lassat, sed iuuat ipssa quies."
            },
            {
                "verse": "Nostri igitur, queso, non immemor, effice, Thoma,"
            },
            {
                "verse": "Quod facile est, quando feci ego difficile."
            }
        ],
        [
            {
                "verse": "Neptunus faueat: te sic ut subruat unda,"
            },
            {
                "verse": "Sic pater ut misso fulmine membra petat,"
            },
            {
                "verse": "Sic pars igne cadas, pars unda, Attalde, furenti,"
            },
            {
                "verse": "(Nequiciis quando haec digna ruina tuis),"
            },
            {
                "verse": "Auguror; eueniet: caelum, mare, terra dehiscent,"
            },
            {
                "verse": "Te uinctum ut stygiis carceribus teneant."
            }
        ],
        [
            {
                "verse": "Iusta parat laute... conuiuia parce"
            },
            {
                "verse": "Carrafa: assiduas uiuat in exequias."
            }
        ],
        [
            {
                "verse": "Expleui Venerem liquore multo,"
            },
            {
                "verse": "Grauina; est Veneris liquor refusus"
            },
            {
                "verse": "In ipsam Venerem; petit nil ultra,"
            },
            {
                "verse": "Ultra nil queritur; satis satisque"
            },
            {
                "verse": "Expleta est Venus et liquor refusus."
            },
            {
                "verse": "Iam tuto poteras adire; adito:"
            },
            {
                "verse": "Nil de me queritur, nil minatur,"
            },
            {
                "verse": "Non manant lacrime per ora fuse,"
            },
            {
                "verse": "Non suspiria corde ducta ab imo,"
            },
            {
                "verse": "Non Phedre furor ille, non Thiestes,"
            },
            {
                "verse": "Non non, ut prius, in caput minatur"
            },
            {
                "verse": "Nostrum: composito serena uultu,"
            },
            {
                "verse": "Totam se mihi tradidit fruendam."
            },
            {
                "verse": "O dulcis liquor, o benigna uena,"
            },
            {
                "verse": "Iram quae domine tepere cogis"
            },
            {
                "verse": "Facisque domine interire questus"
            },
            {
                "verse": "Et luctus simul et simul dolores;"
            },
            {
                "verse": "O, lusus, delicias, facetiasque"
            },
            {
                "verse": "Mesto quae reuocas ab ore, risus"
            },
            {
                "verse": "Quicquid et Veneris Cupidinisque"
            },
            {
                "verse": "Urens mollibus insidet medullis!"
            },
            {
                "verse": "Quare eam facilis labore nostro"
            },
            {
                "verse": "Et laeto pariter, Grauina, uultu,"
            },
            {
                "verse": "Uultu quo facili nitescit aer,"
            },
            {
                "verse": "Quo graui nitidus nigrescit ether,"
            },
            {
                "verse": "Non est quod timeas adire, adito"
            },
            {
                "verse": "Et nostri memor, usque et usque et usque"
            },
            {
                "verse": "Usque quo recinat (nec inde abito!):"
            },
            {
                "verse": "\"O dulcis liquor, o benigna uena!\""
            }
        ],
        [
            {
                "verse": "Non tibi quod sumptis belli fortuna sub armis"
            },
            {
                "verse": "Cesserit, hoe uicto nomen ab hoste refers,"
            },
            {
                "verse": "Nec quod mortales forma superasse puellas"
            },
            {
                "verse": "Contigit et priscae laude pudicitiae;"
            },
            {
                "verse": "Sed Venerem quod uincis, habes. Victoria magna est"
            },
            {
                "verse": "Uincere, quae primas uicerat ante deas."
            }
        ],
        [
            {
                "verse": "Dum sitiens uitreis spectat se Phosphora in undis"
            },
            {
                "verse": "Protinus e mediis uulnera sensit aquis."
            },
            {
                "verse": "Dumque nouis incensa oculos et pectora flammis"
            },
            {
                "verse": "Uritur, et uultus deperit ipsa suos,"
            },
            {
                "verse": "Ne pereat, mox hausit aquas, quibus hauserat ignem"
            },
            {
                "verse": "Igneque tum simul est igne leuata siti."
            },
            {
                "verse": "Forma nocens dilecta sibi nocuisset amanti,"
            },
            {
                "verse": "Ni quae perdiderat unda tulisset opem."
            }
        ],
        [
            {
                "verse": "Disce, hospes, quicumque Italam peruenis ad oram"
            },
            {
                "verse": "Hectoris haec quantum uiribus aucta sui est."
            },
            {
                "verse": "Conspicuus quondam Phrygius florebat in armis"
            },
            {
                "verse": "Quo ferus Aeacides saepe repressus abit."
            },
            {
                "verse": "Alter et his bello meus est, qui Marte feroci"
            },
            {
                "verse": "Ferre hominum docuit colla superba iugum."
            },
            {
                "verse": "Victor ab euictis rediit, spolia ampla reportans,"
            },
            {
                "verse": "Deuictis Gallis nomen in Ausonium."
            },
            {
                "verse": "Hectoris auspicio praepes uictoria fluxit"
            },
            {
                "verse": "Et peperit magno magna trophea Duci."
            },
            {
                "verse": "Huius ab auspicio uictores uincier ipsi"
            },
            {
                "verse": "Coepere, antiquum, et deposuere decus."
            },
            {
                "verse": "Hic uires labenti animo, Martemque reduxit,"
            },
            {
                "verse": "Coepit et intrepido Marte merere cohors:"
            },
            {
                "verse": "Quaeque diu uirtus uallo muroque tenetur,"
            },
            {
                "verse": "Hoc duce in aduersos exilit aucta manus."
            },
            {
                "verse": "Quisquis in hunc prodit, Patroclus in Hectora prodit"
            },
            {
                "verse": "Nomen et Hectoreum pallida turba timet."
            },
            {
                "verse": "Salve Hector, uictore prius quo Magnus in armis"
            },
            {
                "verse": "Uicit et imperium restituit Domino."
            },
            {
                "verse": "Salue Campanae decus et spes ipse iuuentae,"
            },
            {
                "verse": "Ausoniae salue gloria militiae."
            },
            {
                "verse": "Quaere alio sub sole solum patriamque parato,"
            },
            {
                "verse": "Haec uestrum quando non capit una decus."
            },
            {
                "verse": "Sic magni fecere Duces, quis nil satis unquam,"
            },
            {
                "verse": "Heroes titulis sic nituere suis."
            },
            {
                "verse": "Si quid in aduerso tibi sors et fata minantur,"
            },
            {
                "verse": "Maius ab aduerso nomen in ora uenit."
            },
            {
                "verse": "Exime uirtuti certamen et exime pugnam,"
            },
            {
                "verse": "Inter blanditias illa iacebit iners."
            },
            {
                "verse": "Ni mala sint, esset nullus Tyrinthius heros,"
            },
            {
                "verse": "Nullus et Aegides, nullus et Aesonides."
            },
            {
                "verse": "Sola Itacum terris fecere pericula notum,"
            },
            {
                "verse": "Cui sors ad laudes per mala fecit iter."
            },
            {
                "verse": "Notus ita est Indis, Lybicisque ita Liber in oris"
            },
            {
                "verse": "Maxima cui mundi pars famulata fuit."
            },
            {
                "verse": "Quin etiam laribus iuuenis Pellaeus auitis"
            },
            {
                "verse": "Cessit, ut in toto quaereret orbe locum."
            },
            {
                "verse": "Sic tua ne uirtus maneat; sic gloria, uerum"
            },
            {
                "verse": "Externum pariat perpetuumque decus;"
            },
            {
                "verse": "Quaere etiam Vatem, tua qui post gesta reponat;"
            },
            {
                "verse": "Aeneidas condat, condat et Iliadas."
            },
            {
                "verse": "Sic numeris exculte nouis, super astra ferere;"
            },
            {
                "verse": "Creuerit et titulis Ausonis ora tuis."
            }
        ],
        [
            {
                "verse": "Vade liber dominumque tuum geniumque saluta,"
            },
            {
                "verse": "Vade, dabunt faciles uentus et unda uias."
            },
            {
                "verse": "Inuenies qui, te nostrum cum senserit, ore"
            },
            {
                "verse": "Excipiet laeto fouerit inque sinu."
            },
            {
                "verse": "Nec te detineat pudor aut reuerentia tanti"
            },
            {
                "verse": "Presulis, aut sacre turba uerenda domus."
            },
            {
                "verse": "Cuique licet sacro sacros intrare penates,"
            },
            {
                "verse": "Cuique licet genium semper adire tuum."
            },
            {
                "verse": "Expositus cuique est, nunc hos, nunc excipit illos."
            },
            {
                "verse": "Mitius hoc toto nihil uidet orbe dies."
            },
            {
                "verse": "Sed tu cum fueris doctas admissus in edes,"
            },
            {
                "verse": "Et dabitur tanti presulis ore frui;"
            },
            {
                "verse": "Pronus humi facito, sed nudo uertice dicas:"
            },
            {
                "verse": "\"Huc me per terras et freta longa Lopes"
            },
            {
                "verse": "Ille tuus misit: pauca haec qui scripta reportem,"
            },
            {
                "verse": "Scripta tibi multos euigilata dies."
            },
            {
                "verse": "Si qua tamen cernes cultu non dicta latino,"
            },
            {
                "verse": "Materia efficit me, pater, ipsa rudem."
            },
            {
                "verse": "Scis bene quam obscure Schotus sua dicta reuoluat;"
            },
            {
                "verse": "Scis male quam currant per loca senta pedes."
            },
            {
                "verse": "At tu cui tantum naturae archana ministrant"
            },
            {
                "verse": "Et caeli et terrae cognita causa patet,"
            },
            {
                "verse": "Accipe qua fulges serenata fronte libellum,"
            },
            {
                "verse": "Praesul, qui uultu statque caditque tuo."
            },
            {
                "verse": "Sic tibi dent superi, sic rex, quodcumque mereris,"
            },
            {
                "verse": "Sicque tuum trino surgat honore caput."
            }
        ],
        [
            {
                "verse": "Sunt he quas sapiens caelo deduxit in urbes,"
            },
            {
                "verse": "Quo genus humanum sanctius omne foret,"
            },
            {
                "verse": "Uita hominum meliore usu et sine labe probata,"
            },
            {
                "verse": "Extremis media sisteret oppositis."
            },
            {
                "verse": "Qui colit has, colitur terris, caeloque potitur."
            },
            {
                "verse": "Ante obitum felix, postque beatus erit."
            },
            {
                "verse": "Pascitur his animus, mentisque capatior alte,"
            },
            {
                "verse": "His solum eternas nouit adire domos."
            },
            {
                "verse": "Lector, ab humanis que sint celestia disce,"
            },
            {
                "verse": "In caelum e terris cum remeare datur."
            }
        ],
        [
            {
                "verse": "Pontani manes, et sacri Musa Poetae,"
            },
            {
                "verse": "Cui nunc Elysium concinit omne nemus,"
            },
            {
                "verse": "En tua iam uolitat doctas post fata per aures"
            },
            {
                "verse": "Fama, nec a longa posteritate timet."
            },
            {
                "verse": "Te manus omnis habet, senior iuuenisque puerque"
            },
            {
                "verse": "Obseruans cupido detinet usque sinu."
            },
            {
                "verse": "Hoc tibi post obitum praestat Summontius, uni"
            },
            {
                "verse": "Dum cura est, cineri te superesse tuo"
            },
            {
                "verse": "Ut quae saeua duces uincit mors, saeua tyrannos,"
            },
            {
                "verse": "In te unum doleat iuris habere nihil."
            },
            {
                "verse": "Ipsa licet gelido consumpserit ossa sepulchro,"
            },
            {
                "verse": "Non terere ingenii tot monumenta potest:"
            },
            {
                "verse": "Quae non longa dies, rapidus non laeserit ignis,"
            },
            {
                "verse": "Nullaque ab irato fulmina missa Ioue."
            },
            {
                "verse": "Nec satis hoc: maius nomen tibi crescit in horas,"
            },
            {
                "verse": "Astraque sublimi uertice summa ferit."
            }
        ],
        [
            {
                "verse": "Niphe, laborantes postquam decurrimus annos"
            },
            {
                "verse": "Proposita et celeri meta subacta rota,"
            },
            {
                "verse": "Liber ago in terris uita, sine turbine rerum,"
            },
            {
                "verse": "Sollicitant animum uota nec ulla meum."
            },
            {
                "verse": "Res erat arcta domi, census tamen auctus honesto,"
            },
            {
                "verse": "Despicio Attalicas imperiosus opes."
            },
            {
                "verse": "Nam licet et toto Mars saeuiat impius orbe,"
            },
            {
                "verse": "Atque hominum multa caede cruentet humum,"
            },
            {
                "verse": "Concurratque ferox Gallus, concurrat Hiberus,"
            },
            {
                "verse": "Et Latium forti pectore in arma ruat,"
            },
            {
                "verse": "Me tamen impauidum feriet fortuna, sit illa"
            },
            {
                "verse": "Saeuior et nostris ingeniosa malis."
            },
            {
                "verse": "Armorum auditus sonitus, clangorque tubarum"
            },
            {
                "verse": "Non mentem studiis eripuere suis."
            },
            {
                "verse": "Nunc ego Musarum choreis sum proximus, et nunc"
            },
            {
                "verse": "Latius Aonio labra fluore natant:"
            },
            {
                "verse": "Namque uidere iuuat, duplici tua tempora fronde"
            },
            {
                "verse": "Et Phoebi et Martis, Dux Aquauiue, premi;"
            },
            {
                "verse": "Tuque etiam, Melphi Princeps, decus addite Musis,"
            },
            {
                "verse": "Accedis gemino cinctus honore caput;"
            },
            {
                "verse": "Atque una comes ipse sacras Gesualdus ad undas"
            },
            {
                "verse": "Concinit, et posita cuspide, plectra mouet."
            },
            {
                "verse": "Me rapis interdum recinens, Syncere, sub umbra,"
            },
            {
                "verse": "Mystica uirginei sacra puerperii,"
            },
            {
                "verse": "Et pecus et syluas, piscosi et numina ponti"
            },
            {
                "verse": "Et quae littoribus fert Sinuessa suis."
            },
            {
                "verse": "Saepe animum flectit dulci Cabanilius ore,"
            },
            {
                "verse": "Dum canit et doctas euocat amne deas."
            },
            {
                "verse": "Ipse forum exornans et consultissimus aequi,"
            },
            {
                "verse": "Post tot sollicitis reddita iura reis,"
            },
            {
                "verse": "Capycius mea tecta subit, positoque rigore,"
            },
            {
                "verse": "Disserit et grato multa lepore refert."
            },
            {
                "verse": "Quin etiam nostras uisit pater Aelius aedes,"
            },
            {
                "verse": "Quem sequitur sacri candida turba chori;"
            },
            {
                "verse": "Et qui Sebethum patrio modo praetulit Arno"
            },
            {
                "verse": "Puccius, etrusci fama decusque soli,"
            },
            {
                "verse": "Quem, culti eloqui tanta est facundia, credas"
            },
            {
                "verse": "Posse mouere homines, posse mouere deos."
            },
            {
                "verse": "Nec minus exhilarat nostros Grauina recessus,"
            },
            {
                "verse": "Eloquio et doctis quos mouet arte iocis,"
            },
            {
                "verse": "Praecipue mihi dum Pallaeni narrat alumni"
            },
            {
                "verse": "Fertile tam multis dotibus ingenium."
            },
            {
                "verse": "Ovicula assidue mecum est, cui sacra Maronis"
            },
            {
                "verse": "Musa fauens molli tempora fronde tegit."
            },
            {
                "verse": "Vopiscus, graia insignis latiaque Minerua,"
            },
            {
                "verse": "Assidet et pleno pectore fundit opes."
            },
            {
                "verse": "Quos inter nostras demulcet Anisius aures,"
            },
            {
                "verse": "Pindaricos uaria dum canit arte modos."
            },
            {
                "verse": "Inuisit cultos Siripandus sedulus hortos,"
            },
            {
                "verse": "Ingenii repetens tot monimenta sui,"
            },
            {
                "verse": "Doctaque Parrhasii scripta et memoranda per aeuum,"
            },
            {
                "verse": "O fidum sanctae pectus amicitiae!"
            },
            {
                "verse": "Quem non alterius Siripandi fulmina terrent,"
            },
            {
                "verse": "Cum tonat et caeli numina laesa dolent?"
            },
            {
                "verse": "Ille tamen, pietate grauis, uitaque uerendus,"
            },
            {
                "verse": "Excolit hos sancta relligione lares."
            },
            {
                "verse": "Nobiscum una fallit Summontius horas,"
            },
            {
                "verse": "Carmina dum tractat grammaticosque sales."
            },
            {
                "verse": "Atque etiam paribus studiis et pectore culto"
            },
            {
                "verse": "Dignatur nostras Pous uterque domos."
            },
            {
                "verse": "Nam quis Aprani, quis te placidissime Sangri,"
            },
            {
                "verse": "Ignorat curas demere saepe meas?"
            },
            {
                "verse": "Quorum ego uirtutis uel adhuc exosculor alta"
            },
            {
                "verse": "Semina, per numeros quanta futura suos."
            },
            {
                "verse": "Nec te, Philocale, excipiam, cui munere sancto"
            },
            {
                "verse": "Aonium lepido profluit ore melos;"
            },
            {
                "verse": "Et siue Aualidas celebras, seu scribis amores,"
            },
            {
                "verse": "Nos facit attonitos illud et illud opus."
            },
            {
                "verse": "Haec bona sunt; uerum sensus animamque fatigat"
            },
            {
                "verse": "Quod non Fernandi principis ore fruor,"
            },
            {
                "verse": "Cui manibus noua serta suis sua Musa parauit"
            },
            {
                "verse": "Et Phoebus numeros quos canat ipse dedit."
            },
            {
                "verse": "Hunc sacro Aonides enutriuere sub antro,"
            },
            {
                "verse": "Et puerum molli continuere sinu,"
            },
            {
                "verse": "Hunc Venus et Mauors concordi mente tuentur,"
            },
            {
                "verse": "Hic bello, pace haec, hic pater, illa parens."
            },
            {
                "verse": "Salue magnorum exemplum specimenque uirorum,"
            },
            {
                "verse": "O decus et uerae nobilitatis amor!"
            }
        ],
        [
            {
                "verse": "Hoc caelum mundumque tibi (nam dignus utroque es)"
            },
            {
                "verse": "Perpetuo Niphus dedicat obsequio."
            },
            {
                "verse": "Tu qua concilias homines tibi mente deosque"
            },
            {
                "verse": "Accipe et, a magnis dum uacat, ista lege:"
            },
            {
                "verse": "Inuenies aelementa, quibus se complicat aether;"
            },
            {
                "verse": "Qua repetant cursus sidera queque suos."
            },
            {
                "verse": "Num genitus fuerit Mundus coelumque creatum;"
            },
            {
                "verse": "An ne ullo aeternum sit sine principio."
            },
            {
                "verse": "Sic tua sublimis dum mens percurret Olympum,"
            },
            {
                "verse": "Constituet, quanam sede locandus eris."
            },
            {
                "verse": "Unde triumphali sero tamen ore nitebis"
            },
            {
                "verse": "Atque nouum terris conspiciere iubar."
            },
            {
                "verse": "Interea cum sis ad publica commoda natus,"
            },
            {
                "verse": "Ne desis homini uiuere, uiue diu."
            },
            {
                "verse": "Sic caelo terraque potens tua plurima uirtus"
            },
            {
                "verse": "Una hominum mentes uincat et una deum."
            }
        ],
        [
            {
                "verse": "Rege nihil melius, nil peius, Niphe, tyranno"
            },
            {
                "verse": "Scribis; et hoc populis consuluisse fuit."
            },
            {
                "verse": "Magna quidem uirtus, sed maior principis huius,"
            },
            {
                "verse": "Qui tam praeclarum condere iussit opus."
            },
            {
                "verse": "Tu, Princeps, tu, magne, tuum complectere Niphum."
            },
            {
                "verse": "Heroes titulis sic nituere suis."
            },
            {
                "verse": "Notus ita extremis iuvenis Paelleus in oris:"
            },
            {
                "verse": "Et qui phryxaeae uellera uexit ouis."
            },
            {
                "verse": "Et nisi moeonius cecinisset pergama uates,"
            },
            {
                "verse": "Aeacides nullo nunc in honore foret."
            },
            {
                "verse": "Inde, licet domitum teneas mitissimus orbem,"
            },
            {
                "verse": "Si tamen haec desint munera, saeuus eris."
            }
        ],
        [
            {
                "verse": "Cum tibi caelesti faueat de Virgine natus"
            },
            {
                "verse": "Mystica cui uatum sacra canenda dedit,"
            },
            {
                "verse": "Cumque ingens noua Musa decus, laudemque pararit"
            },
            {
                "verse": "Innectens capiti Delphica serta tuo,"
            },
            {
                "verse": "Famaque cum uolitet circum plaudentibus alis,"
            },
            {
                "verse": "Gestiat et sacrae limina adisse domus:"
            },
            {
                "verse": "Quid cessas, Syncere, fores reserare, Deamque"
            },
            {
                "verse": "Excipere, et docto continuisse sinu?"
            },
            {
                "verse": "Illa tibi referet, quanto expectata triumpho"
            },
            {
                "verse": "Carmina et ingenii sint monimenta tui."
            },
            {
                "verse": "Surge igitur, uiuensque piae cape praemia curae:"
            },
            {
                "verse": "Post cineres sera est gloria, serus honos."
            }
        ],
        [
            {
                "verse": "Quisquis es o, Feltri qui Sacra uolumina tangis,"
            },
            {
                "verse": "Perlege, et auctori leta precare suo."
            },
            {
                "verse": "Abdita naturae atque oculis imperuia nostris"
            },
            {
                "verse": "Pandit et aetheriis nos facit esse locis."
            },
            {
                "verse": "Hic docet aeternum qua ui Cillenius orbem"
            },
            {
                "verse": "Ambiat; et motus temperet usque suos"
            },
            {
                "verse": "Qua sol, quaque alii, quibus est natura peremnis,"
            },
            {
                "verse": "Et que sit nullo corpore forma potens."
            },
            {
                "verse": "At tu, sancte pater, tribuit cui Iuppiter ipse"
            },
            {
                "verse": "Iura hominum et coeli posse aperire uias,"
            },
            {
                "verse": "Accipe, qua deus es clementi fronte, libellum"
            },
            {
                "verse": "Inque tuo semper numine uiuat opus."
            }
        ]
    ]
}