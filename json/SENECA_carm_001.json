{
    "author": "Tommaso Seneca",
    "title": "historia Bononiensis",
    "url": "http://www.poetiditalia.it/texts/SENECA|carm|001",
    "text": [
        [],
        [
            {
                "verse": "qualiter Galeatius Marescottus equesextraxit Hannibalem Bentevolum de carceribuset reliqua per utrunque gesta"
            }
        ],
        [
            {
                "verse": "Thespia, iam nimium lenta cessamus in umbra,"
            },
            {
                "verse": "Segnities et rebus obest, quas forte paratas,"
            },
            {
                "verse": "Caetera, dum sequimur dubia sub luce reliqui,"
            },
            {
                "verse": "Ne pereant, accurre, precor, pulcherrima cernens"
            },
            {
                "verse": "Nomina et acta virum, superest tollendus in altum"
            },
            {
                "verse": "Heros certe alius, quando uni gloria genti"
            },
            {
                "verse": "Haec datur, ex omni numero fortissimus idem,"
            },
            {
                "verse": "In quo par animi virtus, par dextra premendis"
            },
            {
                "verse": "Hostibus et pulchri pro libertate labores,"
            },
            {
                "verse": "Pulchra etiam soboles et Deiopeia coniunx,"
            },
            {
                "verse": "Maiestas regalis item, facundia raro"
            },
            {
                "verse": "Cognita, praecipue Martis quae pollet in armis,"
            },
            {
                "verse": "Hunc mihi da proprium, felix regina, laborem."
            },
            {
                "verse": "Felsina dissidiis duros illapsa tumultus"
            },
            {
                "verse": "Perdiderat ius omne sui durosque tyrannos"
            },
            {
                "verse": "Passa graves illo demum pro crimine poenas,"
            },
            {
                "verse": "Maiores etiam noxa miseranda luebat."
            },
            {
                "verse": "Iam primos procerum patria de sede revulsos"
            },
            {
                "verse": "Arcibus et vinclis gravibus longeque diremptos,"
            },
            {
                "verse": "Ut sors quenque tulit, custodia foeda premebat"
            },
            {
                "verse": "Ac superest urbi derisum et debile vulgus,"
            },
            {
                "verse": "Nec modus aut requies damnis trucibusque rapinis:"
            },
            {
                "verse": "Infandus miles impacatusque satelles"
            },
            {
                "verse": "Vernaque sacrilegus terroribus omnia complent."
            },
            {
                "verse": "[Barbarus et dominus, tot qui probra multa videret.]"
            },
            {
                "verse": "Ergo omnis furiis ardere Bononia iustis"
            },
            {
                "verse": "Coeperat et tantum dux rebus abesse novandis,"
            },
            {
                "verse": "Qui populi primos et vincla et carcerem haberet."
            },
            {
                "verse": "Omnibus illachrymant unum praeque omnibus unum"
            },
            {
                "verse": "Hannibalem repetunt, is prima et maxima cura est."
            },
            {
                "verse": "Is placet ante alios, nec adest, qui reddere possit,"
            },
            {
                "verse": "Aut libertati pignus tam dulce referre;"
            },
            {
                "verse": "Hac in causa igitur curae et consulta laborant."
            },
            {
                "verse": "Nec tamen est quisquam, cuius prudentia finem"
            },
            {
                "verse": "Tangat, et in vacuo defecti extrema fatigant."
            },
            {
                "verse": "Haec populus nondum cernebat, quorsus abirent,"
            },
            {
                "verse": "Quidve mali parerent. At prudentissimus alta"
            },
            {
                "verse": "Mente senex videt auspicium iactare futurae"
            },
            {
                "verse": "Pestis et aeternae mansura tyrannidis esse"
            },
            {
                "verse": "Semina servitii turpis nunquamque carendi."
            },
            {
                "verse": "Ergo duos ad se natorum, appellat et illos"
            },
            {
                "verse": "Concitat: ite, boni, socios agitate per urbem,"
            },
            {
                "verse": "Colligite arma domi tumidisque obstate tyrannis."
            },
            {
                "verse": "Parcite ne impensis. Domus haec ventura receptet"
            },
            {
                "verse": "Auxilia; Hannibalis domus altera crescat in armis"
            },
            {
                "verse": "Ulcisci populum libertatemque tueri:"
            },
            {
                "verse": "Conspirent ambae, pateant ultoribus ambae."
            },
            {
                "verse": "Tuque prior comites hic observato, Iohanne,"
            },
            {
                "verse": "Dissimulaque foris et publica iura tuere."
            },
            {
                "verse": "Tuque minor laesas serva, Galeatius, aedes"
            },
            {
                "verse": "Bentevoli Hannibalis circumspectusque resiste."
            },
            {
                "verse": "Ambo tamen cauti nunquam sine viribus urbem"
            },
            {
                "verse": "Lustrate et, neu quis metus ingruat, usque cavete;"
            },
            {
                "verse": "Caetera perque dies, quibus est opus, ipse cavebo."
            },
            {
                "verse": "Dixerat, at iuvenes turbati pectora rebus"
            },
            {
                "verse": "Ante male inceptis patri accessere libenter."
            },
            {
                "verse": "Contraxere viros et iam data fama per urbem,"
            },
            {
                "verse": "Nunc alios aliosque vocant, concrescit in horas"
            },
            {
                "verse": "Ardor et incipiunt maioribus esse timendi."
            },
            {
                "verse": "Sumptibus et magnis agitur; Lodovicus in illis"
            },
            {
                "verse": "Prodigus et nullos refugit sentire labores:"
            },
            {
                "verse": "Tantus amor laudum libertatisque fruendae."
            },
            {
                "verse": "Res audita vago iam iam, rumore per urbem"
            },
            {
                "verse": "Pectora sollicitat non tantum plebis; at ipsos"
            },
            {
                "verse": "Exacuit patres et eunt in publica cuncti,"
            },
            {
                "verse": "Qui de more patrum soliti in decreta senatus."
            },
            {
                "verse": "Curia plena graves omni de parte querelas"
            },
            {
                "verse": "Audit et a cunctis una haec sententia firma est:"
            },
            {
                "verse": "Mitti oratores, populi qui vota recludant"
            },
            {
                "verse": "Ante duci Ligurum, qui maximus ordine primo"
            },
            {
                "verse": "Consulere ac tantum possit relevare dolorem."
            },
            {
                "verse": "Dicta placent lectique viri mittuntur et omnis"
            },
            {
                "verse": "Decidit in vacuum cassus labor, inde reversi"
            },
            {
                "verse": "Perdita legati referunt conamina nullis"
            },
            {
                "verse": "Exaudita modis: quod in id Picininus haberet"
            },
            {
                "verse": "Arbitrium iusque omne suum pater, inde petendum"
            },
            {
                "verse": "Praesidium, non esse alium, qui talia curet."
            },
            {
                "verse": "Huc igitur rursus legatio missa, nec ultra"
            },
            {
                "verse": "Profectum redeunt vacui frustraque laborem"
            },
            {
                "verse": "Experti referunt patribus nihil omnibus actum,"
            },
            {
                "verse": "Impensis curisque operum diversa petenda"
            },
            {
                "verse": "Consilia. His nugis hibernum tempus abactum."
            },
            {
                "verse": "Vere novo tellus affert dum laeta colores,"
            },
            {
                "verse": "Itur in hoc studium repetitaque coepta laborum,"
            },
            {
                "verse": "Sed praeclusa via est, nec quenquam fata secundant"
            },
            {
                "verse": "Et iacet infectis miseranda Bononia rebus,"
            },
            {
                "verse": "Necdum bella fremunt, nec pacem offensa reducit."
            },
            {
                "verse": "At pater omnipotens sortem miseratus amaram"
            },
            {
                "verse": "Intonuit mentemque dedit, secreta retexit"
            },
            {
                "verse": "Consilia et faciles cursus reditumque salutis."
            },
            {
                "verse": "Iannesius Rocha vir fortis et agnitus ultro"
            },
            {
                "verse": "Parmenses ac finitimos elapsus in agros"
            },
            {
                "verse": "Bononiam repetens fuit obvius, utque salutem"
            },
            {
                "verse": "Dixerat, alloquitur fidamque ita fatur ad aurem:"
            },
            {
                "verse": "Marescotte, tibi iussus post verba salutis."
            },
            {
                "verse": "Affero Bentevoli Hannibalis simul oscula - iungit"
            },
            {
                "verse": "Oscula - seque tuae commendat et omnia curae."
            },
            {
                "verse": "Ille valet, modo sit liber, sed nulla videtur"
            },
            {
                "verse": "Aut perdifficilis ratio, nam turris ad auras"
            },
            {
                "verse": "Ardua consurgit valido circundata muro."
            },
            {
                "verse": "Hac inclusus agit vinclis oneratus et acri"
            },
            {
                "verse": "Custodum cura iuvenum, vix tecta volanti"
            },
            {
                "verse": "Pervia - seque tibi rebus commendat in artis:"
            },
            {
                "verse": "Tecum priscus amor, tecum puerilibus annis"
            },
            {
                "verse": "Eductus, tecum vixit bellique domique,"
            },
            {
                "verse": "Tecum iuncta fides, patribus quoque iuncta fuerunt"
            },
            {
                "verse": "Pignora, non alium te praeter sentit amicum:"
            },
            {
                "verse": "Si qua via est, si quid misereri in tempore possis. -"
            },
            {
                "verse": "Haec semel, haec iterum certis repetita diebus"
            },
            {
                "verse": "Et consulta super multo studio atque labore"
            },
            {
                "verse": "Disquisita, placet superum temptare favorem,"
            },
            {
                "verse": "Si qua velint iustis accedere numina votis,"
            },
            {
                "verse": "Non opera cessante quidem, commercia rerum"
            },
            {
                "verse": "Nulla patent, omnis suspecta est gratia, nulli"
            },
            {
                "verse": "Accessus, ni qui per vimque dolumque parati,"
            },
            {
                "verse": "Vel per utrunque simul, vis fraudem adiuncta coronat."
            },
            {
                "verse": "Artibus utendum geminis. - Si pergis amicum"
            },
            {
                "verse": "Solvere, quaerendi comites ad coepta probati."
            },
            {
                "verse": "Fas utrunque putent. Simul haec effatus abibat"
            },
            {
                "verse": "Curam de sociis agitans virtute legendis;"
            },
            {
                "verse": "Quae facienda forent, secum providerat ipse."
            },
            {
                "verse": "Ergo sibi ante alios Rocham legit ille Ianesum,"
            },
            {
                "verse": "Hic fuit in cunctis semper vir fortis et audens,"
            },
            {
                "verse": "Constans et fidus nec non iocundus amicis."
            },
            {
                "verse": "Quo sine nil altum felicius inchoat heros"
            },
            {
                "verse": "Principio facilem, - bis enim via facta, - secundo"
            },
            {
                "verse": "Difficilem, sine quo peragi feliciter ausum"
            },
            {
                "verse": "Illustre haudquaquam poterat, nempe ille locorum"
            },
            {
                "verse": "Conscius et lingua verbis insueverat illis."
            },
            {
                "verse": "Irritus arguerat labor et via plena pericli"
            },
            {
                "verse": "Incertaeque vices traiectaque flumina nando."
            },
            {
                "verse": "Tydeus est alius ferus et vir magnus in omnem"
            },
            {
                "verse": "Eventum isque manu praestans et mente sagaci"
            },
            {
                "verse": "Acer et Herculeos referens in corpore nodos."
            },
            {
                "verse": "Ille sed ad tantas ardentem impellere laudes"
            },
            {
                "verse": "Cum semel incaluit, fratrem non cessat, at illum"
            },
            {
                "verse": "Laudat et admonitu firmat Galeatius ingens:"
            },
            {
                "verse": "Hanc ardentem animam, hunc tu, germane, vigorem"
            },
            {
                "verse": "Ad casus extende pios, mihi caetera curae"
            },
            {
                "verse": "Esse puta. Veniet melior fortuna favorque"
            },
            {
                "verse": "Caelitum et ad nostros mitescent sidera motus."
            },
            {
                "verse": "Quartus ab his Michalus, proles invicta Marini,"
            },
            {
                "verse": "Vir lingua dextraque bonus, parere paratus"
            },
            {
                "verse": "Dissimilisque viro, nec dissentaneus illi,"
            },
            {
                "verse": "Quocum convixit iunctus bellique domique,"
            },
            {
                "verse": "Attamen egregius quavis ratione viaque,"
            },
            {
                "verse": "Seu te castra iuvant, seu civica facta; nec unquam"
            },
            {
                "verse": "Scipiadae magno fuit ille fidelior usu"
            },
            {
                "verse": "Laelius, Augustove Agrippa sequentior altis"
            },
            {
                "verse": "In rebus, felix concordia semper utrique."
            },
            {
                "verse": "Ultimus est Iacobus Malavolta acerrimus idem,"
            },
            {
                "verse": "Tot fortes animas, tot fortia corpora casus"
            },
            {
                "verse": "Misit in ancipites invicti fervor amoris"
            },
            {
                "verse": "Festinansque animus succurrere rebus amici."
            },
            {
                "verse": "- Iam neque, Damonis Phitiaeque, fidelius arsit,"
            },
            {
                "verse": "Pectus et Aegidae non altera Pirithoique"
            },
            {
                "verse": "Maior amicitiae fama est, nec magnus Achilles"
            },
            {
                "verse": "Ille Menoetiaden ardentius ultor amavit,"
            },
            {
                "verse": "Quam sese gemini semper coluere sodales,"
            },
            {
                "verse": "Et magnum Pylades adeo non arsit Orestem."
            },
            {
                "verse": "Tempus erat, quo longa dies exactaque summo"
            },
            {
                "verse": "Aethere vicini redit ad confinia cancri."
            },
            {
                "verse": "Mille quadringenti, decies quater addimus annum"
            },
            {
                "verse": "Tresque super, dulcis Christi numerantur ab ortu,"
            },
            {
                "verse": "Tertia lux iuvenum mensis de nomine dicti."
            },
            {
                "verse": "Tunc movere vias iuvenes, fortissima corda"
            },
            {
                "verse": "Quinque, sed hoc numero Thebanas condidit arces"
            },
            {
                "verse": "Cadmus et in quinas divisimus aera zonas."
            },
            {
                "verse": "Conscius iis aderat Blancellae gloria gentis,"
            },
            {
                "verse": "Karolus et socios monitis acuebat amicis."
            },
            {
                "verse": "Quinque igitur felix numerus simul urbe profecti"
            },
            {
                "verse": "Varanum versus mediumque per agmen ituri."
            },
            {
                "verse": "Aemulus ante diem quod fessae admoverat urbi"
            },
            {
                "verse": "Infesus populo Vermes Aluisius, arva"
            },
            {
                "verse": "Ultro aliena legunt et eundi fingere causas"
            },
            {
                "verse": "Haud metuunt. Iidem Mutinensia rura secuti"
            },
            {
                "verse": "Region et Parmam versus vestigia tendunt"
            },
            {
                "verse": "Compositi rerumque instructi ad coepta faventum."
            },
            {
                "verse": "Et iam sole rubro iam vespere tecta subibant,"
            },
            {
                "verse": "Spelimberte, tua et magno regnata Gherardo"
            },
            {
                "verse": "Rangoni generis primo et genitoris amico,"
            },
            {
                "verse": "Marescotte, tui, qui te sociosque receptos"
            },
            {
                "verse": "Lustrat et antiquum narrat genitoris amorem."
            },
            {
                "verse": "Quaerit, utrum valeat legum, iurisque professor"
            },
            {
                "verse": "Prona aetate senex Lodovicus ad omnia magnus"
            },
            {
                "verse": "Utque ferat senium, priscum in se ut servet amorem."
            },
            {
                "verse": "Quippe valet meminitque tui et te tollit in astra"
            },
            {
                "verse": "Laudibus atque tibi commendat seque suosque:"
            },
            {
                "verse": "Filius haec contra reddit Galeatius illi."
            },
            {
                "verse": "Interea variis dum tempus ducitur illic"
            },
            {
                "verse": "Alloquiis, famuli mensas et pocula ponunt;"
            },
            {
                "verse": "Cenatur laetisque epulas sermonibus implent."
            },
            {
                "verse": "Hinc ubi plena fames et amor sedatus edendi"
            },
            {
                "verse": "Surgitur, inde senex solum Galeation ultro"
            },
            {
                "verse": "Compellat, quaenam vocet hos via, quidve paretur,"
            },
            {
                "verse": "Quae fortuna premat, opus an sit vindice; pandat"
            },
            {
                "verse": "Consilium expectetque suum per cuncta favorem,"
            },
            {
                "verse": "Quo fuit officio in patrem, se hoc esse futurum"
            },
            {
                "verse": "In sobolem, modo ne desit fiducia coeptis."
            },
            {
                "verse": "Huic aperit secreta sui Galeatius acer"
            },
            {
                "verse": "Propositi et patriae miseram super omnia sortem,"
            },
            {
                "verse": "Quam se posse putet sola hac ratione levare."
            },
            {
                "verse": "Obstupet auditu senior miratus in illo"
            },
            {
                "verse": "Robur et arguti tantum regnare vigoris,"
            },
            {
                "verse": "Ut neque discrimen, neque sentiat ille laborem;"
            },
            {
                "verse": "Ac reprimit iuvenem bonus et deterret euntem."
            },
            {
                "verse": "Marescottus ad haec: Fateor, ipse improbus ardor"
            },
            {
                "verse": "Me tenet et non est vitae mihi amabilis usus,"
            },
            {
                "verse": "Ni video Hannibalem, sed libertate potitum."
            },
            {
                "verse": "Hac ego mente, pater, sum fixus, omitte monere;"
            },
            {
                "verse": "Aut ego te eripiam, aut tecum, vir magne, peribo."
            },
            {
                "verse": "Haec ubi nequiquam senior bis terque rogatum"
            },
            {
                "verse": "Contra stare videt, monitis neque cedere iustis:"
            },
            {
                "verse": "I modo faustus, ait, verum sapientius esset"
            },
            {
                "verse": "Vertere consilium, nec te obiectare periclis."
            },
            {
                "verse": "I modo, fors melior, deus et fortuna secundet"
            },
            {
                "verse": "Et dabit exemplum tua vis praestantis amici."
            },
            {
                "verse": "Haec ubi dicta, toros adeunt ad dona quietis."
            },
            {
                "verse": "Thessalus occiduas ibat iam pronus in undas"
            },
            {
                "verse": "Semifer et roseo Castor progressus ab ortu"
            },
            {
                "verse": "Partibus extremis altum Titana ferebat."
            },
            {
                "verse": "Cum lux orta viris reddens opera atque labores"
            },
            {
                "verse": "Instabat, rapiunt sese dictaque salute"
            },
            {
                "verse": "Ultro iter inceptum peragunt, nec recta secuti"
            },
            {
                "verse": "Divisi medios resecant transversa per agros"
            },
            {
                "verse": "Omnia mentiti, si quis foret obvius illis."
            },
            {
                "verse": "Perque diem fecere viam. Iam vespere prono"
            },
            {
                "verse": "Cernunt Parmenses densa inter nubila muros."
            },
            {
                "verse": "Ante urbem subeunt meritoria tecta, recepti"
            },
            {
                "verse": "Suspirant sortemque suam fraudemque queruntur"
            },
            {
                "verse": "Alterius vitamque volunt pro fraude rependi;"
            },
            {
                "verse": "Illa nocte tamen post iurgia facta quieti."
            },
            {
                "verse": "Et iam clara dies roseis invecta quadrigis"
            },
            {
                "verse": "Prae se signa dabat noctis pereuntibus astris."
            },
            {
                "verse": "Exurgunt celeres et festinata vorabant"
            },
            {
                "verse": "Arva, volant hilares hesternaque iurgia rident."
            },
            {
                "verse": "Necdum Phoebus erat binas elatus in horas,"
            },
            {
                "verse": "Moenia Guelpha tenent et diversoria Moechae"
            },
            {
                "verse": "Nota, ubi se primum recreant operisque futuri"
            },
            {
                "verse": "Consilia et totas expendunt criminis artes"
            },
            {
                "verse": "Virtutique suae stimulos sibi quisque resumit"
            },
            {
                "verse": "Inque diem provisa ceres. Mox inde lupi ceu"
            },
            {
                "verse": "Quinque abeunt nullos calles aut signa secuti"
            },
            {
                "verse": "In montes, versi Ligurum tantummodo, dentes"
            },
            {
                "verse": "Infrendunt irasque acuunt et raro viarum"
            },
            {
                "verse": "Aut consulta petunt, aut se prudentibus ullis"
            },
            {
                "verse": "Ostendunt illos et per mendacia fallunt,"
            },
            {
                "verse": "Quae facturi essent, ne quis praenoscere posset."
            },
            {
                "verse": "Flumina, iam rivosque secant, tesqua avia, colles"
            },
            {
                "verse": "Convallesque cavas et confraga saxa nemusque."
            },
            {
                "verse": "Progressi montes altos frondentibus unum"
            },
            {
                "verse": "Vestitum silvis longe insedere petitum,"
            },
            {
                "verse": "Unde arcem procul aspiciant omnemque secuti"
            },
            {
                "verse": "Prospiciant habitumque loci et sua commoda librent."
            },
            {
                "verse": "Phoebus in occiduas nondum descenderat undas"
            },
            {
                "verse": "Integraque hora super spatium facit, illa videndi"
            },
            {
                "verse": "Copia facta viris, qua se, qua caetera pendant,"
            },
            {
                "verse": "Posteritati etiam miranda exempla pararent."
            },
            {
                "verse": "Ut satis est visum formam spectasse situmque,"
            },
            {
                "verse": "Exin se ad socios vertit Galeatius audens"
            },
            {
                "verse": "Et fessos trepidosque animi sic voce refecit:"
            },
            {
                "verse": "O comites rerum decus et tutela mearum,"
            },
            {
                "verse": "O populi fortuna mei, quos alta creavit"
            },
            {
                "verse": "Bononia ipsa sibi, dulcesve accepit alumnos"
            },
            {
                "verse": "Vindicibusque animis modo clara exempla daturos."
            },
            {
                "verse": "Tum studio ingenti regum male facta novorum"
            },
            {
                "verse": "Fortibus auspiciis foedam sarcire ruinam"
            },
            {
                "verse": "Et cohibere dati et patriam illustrare potentem."
            },
            {
                "verse": "Ingentes praestate animos, haec turris, in astra"
            },
            {
                "verse": "Quae subit, haec nobis astu vincenda; revulsus"
            },
            {
                "verse": "Hannibal ut possit patriam servare cadentem"
            },
            {
                "verse": "Funditus atque truces avertere ab urbe tyrannos"
            },
            {
                "verse": "Et tribuat nostro pulcherrima dona labori."
            },
            {
                "verse": "Quanquam, si qua fides, nil me sperata moverent"
            },
            {
                "verse": "Munera, priscus honos, amor a puerilibus annis"
            },
            {
                "verse": "Insitus et virtus hominis movet. Ille deorum"
            },
            {
                "verse": "Atque hominum pater astra tenens cum fraude ligatus"
            },
            {
                "verse": "Ingemeret centum patiens in terga catenas."
            },
            {
                "verse": "Mox ope Nereidum, Briarei quoque viribus usus"
            },
            {
                "verse": "Liber et in solium cum maiestate relatus"
            },
            {
                "verse": "Non Thetidi quicquam, tanti quae muneris auctor"
            },
            {
                "verse": "Prima foret, non Briareo quodcunque liberet,"
            },
            {
                "verse": "Ni levis ille tamen caeli aspirasset in astra,"
            },
            {
                "verse": "Abnueret: sic iste, dabit dona optima nobis"
            },
            {
                "verse": "Libertate potens solioque impostus avorum."
            },
            {
                "verse": "Fama etiam nunquam moritura omnemque per orbem"
            },
            {
                "verse": "Propaganda vagis rumoribus aethera pulsans"
            },
            {
                "verse": "Nos canet et nullo tenebris damnabimur aevo."
            },
            {
                "verse": "Nos patriae columen tam forti ex arce receptum"
            },
            {
                "verse": "Contra regis opes, ipsum qui tangit Olympum,"
            },
            {
                "verse": "Territat Italiam, Helvetios Alpemque fatigat,"
            },
            {
                "verse": "Contra etiam Martis Picinini immania facta"
            },
            {
                "verse": "Ingentesque animos tot et arma, in tuta redactum,"
            },
            {
                "verse": "Fortiter explicitum vinclis et carcere duro"
            },
            {
                "verse": "Servamus vitae meritaque in sede locamus."
            },
            {
                "verse": "Haec vos fama quidem, si non et maxima dona,"
            },
            {
                "verse": "Praemia tantorum sequerentur digna laborum."
            },
            {
                "verse": "Satque superque foret, sed et haec sperata sequentur,"
            },
            {
                "verse": "Ad quae vos primi per summa pericula, primus"
            },
            {
                "verse": "Ipse ero et in cunctos ibo et sine fraude pavores."
            },
            {
                "verse": "Inde secundus erit frater; vos deinde secuti"
            },
            {
                "verse": "Ibitis, este tamen capienda ad munera primi."
            },
            {
                "verse": "Imus in arma truces, nec nos deterreat ausis"
            },
            {
                "verse": "Asperitas operis in caelum elata; paravi"
            },
            {
                "verse": "Aereos nanque ipse gradus, quibus alta capessam."
            },
            {
                "verse": "Me spectate prius subeuntem et celsa tenentem,"
            },
            {
                "verse": "Caesareo exemplo me primum in bella ruentem."
            },
            {
                "verse": "Vos mihi sat fuerit non esse ad fortia molles"
            },
            {
                "verse": "Hic, ubi vincendum est, aut clara morte cadendum."
            },
            {
                "verse": "Proinde animum et vires ad fortia facta parate."
            },
            {
                "verse": "Nocte opus aggredimur: cautae nox fraudis amica est."
            },
            {
                "verse": "E silva egredimur tacitorum more luporum."
            },
            {
                "verse": "Id modo, quod petimus, nox atque silentia firmant;"
            },
            {
                "verse": "Diique manusque iuvent, iuvet experientia rerum."
            },
            {
                "verse": "Dixerat et comites ultro ad certamina prompti"
            },
            {
                "verse": "Festinant spondentque fidem et praecepta capessunt."
            },
            {
                "verse": "Ergo ubi ferventes animo conspexit amicos"
            },
            {
                "verse": "Atque ducis monitis ultro parere paratos,"
            },
            {
                "verse": "Laetus in haec iterum et laudabilis ora resolvit"
            },
            {
                "verse": "Verba: Deum, comites, placatum rebus agendis"
            },
            {
                "verse": "Conciliemus, ut haec victoria laetior extet"
            },
            {
                "verse": "Utque sit eventus facilis auctore benigno."
            },
            {
                "verse": "Spondemus Iacobo sumptuque et nomine nostro"
            },
            {
                "verse": "Mittere quamprimum, qui templum aramque potentis"
            },
            {
                "verse": "Invisat, qui facta retro testata reportet."
            },
            {
                "verse": "Praetera quantum fas sit, sine sanguine fuso,"
            },
            {
                "verse": "Dum sit nostra salus tuta, et sine caede cruenta"
            },
            {
                "verse": "Ducere. Consensum, socii, praestate voventes."
            },
            {
                "verse": "Annuerant. Iam noctis iter spatiumque subibat"
            },
            {
                "verse": "Dimidiae, cum turba suos e monte supino"
            },
            {
                "verse": "Circumspecta movet gressus et in aethera mentes"
            },
            {
                "verse": "Erigit et patriae poscit per vota salutem"
            },
            {
                "verse": "Seque suosque deis commendat et exit in arva."
            },
            {
                "verse": "Iuppiter obscura miratus ab aethere nube"
            },
            {
                "verse": "Velavitque viros somnosque aspersit in arcem"
            },
            {
                "verse": "Imbre fovens. Quini veniunt ad ovilia pardi."
            },
            {
                "verse": "Ventum erat ad muros, nec, qua de parte subirent,"
            },
            {
                "verse": "Unde aditum facerent, erat explorata facultas."
            },
            {
                "verse": "Rimantur capiuntque viam; fortuna iocatur"
            },
            {
                "verse": "Eluditque, viros paulum, mox reddita supplet."
            },
            {
                "verse": "Tollere conantur astu alta in moenia restes"
            },
            {
                "verse": "Nodosas gradibus consertis, ardua sursum"
            },
            {
                "verse": "It moles, at saxa frequens ruscique soluti"
            },
            {
                "verse": "Lorica - nanque hanc custos induxerat illam"
            },
            {
                "verse": "Parieti - cecidere super, minuere laborem"
            },
            {
                "verse": "Saepius, artifices et tardavere furentes."
            },
            {
                "verse": "Tandem adducta subit supremos machina muros"
            },
            {
                "verse": "Et stetit in solido pinnis inclusa duabus"
            },
            {
                "verse": "Et brevis adiunctis gradibus fulcitur et haeret"
            },
            {
                "verse": "Fixa solo, superest evadere in aera sursum,"
            },
            {
                "verse": "Quando iter aereum sublimi ex aere pendet."
            },
            {
                "verse": "Hic ductor risuque gravi vultuque benigno"
            },
            {
                "verse": "Respicit et comites cernens formidine mersos:"
            },
            {
                "verse": "Este boni, meus iste labor. Ego moenia primus"
            },
            {
                "verse": "Alta peto, vos dehinc succedite; Caesar, adesto,"
            },
            {
                "verse": "Qui non ire alios, sed primus in arma ruebas."
            },
            {
                "verse": "Sic fatus repetit scalas et in ardua primus"
            },
            {
                "verse": "Evadit comitesque vocat, qua voce liceret."
            },
            {
                "verse": "Tydeus emeruit partes in honore secundas."
            },
            {
                "verse": "Tertius inde subit Iannesius, ordine quartus"
            },
            {
                "verse": "Michalus, extremum peragit Malavolta laborem,"
            },
            {
                "verse": "Illaesi salvique omnes, si lumine ductor"
            },
            {
                "verse": "Incusso paulum non offendisset in uno;"
            },
            {
                "verse": "Laesio parva tamen, mentis quam leverat ardor."
            },
            {
                "verse": "Noctis erat pars quarta super; iam Lucifer altum"
            },
            {
                "verse": "Aera carpebat aliis pavitantibus astris."
            },
            {
                "verse": "Et iam prima rubet Thaumantias, inde serenum"
            },
            {
                "verse": "Candorem induitur, flava mox rancida palla."
            },
            {
                "verse": "Ergo prius gradibus scalarum a fronte revulsis,"
            },
            {
                "verse": "Ne quis forte fugae confisus verteret hosti"
            },
            {
                "verse": "Terga, sed in pugna caderet vel vinceret hostem,"
            },
            {
                "verse": "Insidiis latebrosa petunt loca, luce reducta"
            },
            {
                "verse": "Ne pateant fraudes et cautior haesitet hostis"
            },
            {
                "verse": "Auxiliumque vocet populi et res tota fatiscat"
            },
            {
                "verse": "Lustrantes. - Sic fata ferunt: patuere relictae"
            },
            {
                "verse": "Neglectaeque fores decumanaque ianua turris"
            },
            {
                "verse": "Aequa solo tantum vecti sine clave relicta."
            },
            {
                "verse": "Hanc ita compertam reserat Galeatius intro"
            },
            {
                "verse": "Progressus recipitque suos parvaque sub umbra"
            },
            {
                "verse": "Stipati eventum, quem det fortuna, morantur."
            },
            {
                "verse": "Aureus exierat iam sol a montibus altis"
            },
            {
                "verse": "Fixerat et radios per nota foramina turris,"
            },
            {
                "verse": "Parva tamen. Trepidi expectant optata per horas"
            },
            {
                "verse": "Et pavitant audentque sibi, spes aequa pavorque."
            },
            {
                "verse": "Iam vigil arcitenens infuso sole vocabat"
            },
            {
                "verse": "Moris ad officium clausa de parte ministros:"
            },
            {
                "verse": "Ad vocem subito famuli responsa remittunt."
            },
            {
                "verse": "Unus et e numero non felix intima tantum"
            },
            {
                "verse": "Velamenta ferens Marchesius officio par"
            },
            {
                "verse": "Fornice de supero descenderat ostia versus"
            },
            {
                "verse": "Approperans et vecte fores solvisse paratus."
            },
            {
                "verse": "Nam sic moris erat: duplicata quod ostia fortis"
            },
            {
                "verse": "Ille tenet thalamus, ne quis conclusus abire"
            },
            {
                "verse": "Vi vel fraude queat. Intra haec extrinsecus illa"
            },
            {
                "verse": "Includunt panduntque datae haec ad munera dextrae."
            },
            {
                "verse": "Et tunc arcitenens thalamo et captivus in illo"
            },
            {
                "verse": "Hannibal inclusus habitant. Marchesius ergo"
            },
            {
                "verse": "Veste levis veniens intrat, quem faucibus illic"
            },
            {
                "verse": "Comprensum ad sese traxit Galeatius ingens"
            },
            {
                "verse": "Impressitque solo. Qualis Achelous in angue"
            },
            {
                "verse": "Non tulit Herculeos urgenti forcipe nodos:"
            },
            {
                "verse": "Talis et ille miser animae suprema negatae"
            },
            {
                "verse": "Signa dabat, miseratus ibi sed vincla remisit"
            },
            {
                "verse": "Calvus et hunc Michalo servandum tradidit illa"
            },
            {
                "verse": "Lege data, ut peragat, quoniam nequit ille silere."
            },
            {
                "verse": "Perditus ille quidem tanti male muneris usus"
            },
            {
                "verse": "Clamitat, ex alto comites clamore citati"
            },
            {
                "verse": "Fervebant. Iam iamque aderant. Volat altus in arcem"
            },
            {
                "verse": "Tydeus, ingressu tamen is prohibetur et obstat"
            },
            {
                "verse": "Limina prima tenens Antonius et simul alter"
            },
            {
                "verse": "Additus: auxilio fratri Galeatius ibat."
            },
            {
                "verse": "Clamitat ille tamen, Michalus cui concitus ira"
            },
            {
                "verse": "Abstulit ense caput madefactaque sanguine multo"
            },
            {
                "verse": "Terra est et terrae porrectum informe cadaver"
            },
            {
                "verse": "Et caput inde procul gladio simul usque rotatum."
            },
            {
                "verse": "Ille autem egressus subit assequiturque priorem"
            },
            {
                "verse": "Tydea, cui contra fidens Antonius obstat"
            },
            {
                "verse": "Non passurus eum reseratam irrumpere turrem."
            },
            {
                "verse": "Ille per angustam traiecta cuspide rimam"
            },
            {
                "verse": "Reppulit instantem postemque intravit apertum."
            },
            {
                "verse": "Et iam ductor adest fratremque accendit et illi"
            },
            {
                "verse": "Vulgus et ignavos commendat fune ligandos."
            },
            {
                "verse": "Ipse per aereas subeuntem Antonion auras"
            },
            {
                "verse": "Insequitur gradibus. Prior is tamen incitus anteit"
            },
            {
                "verse": "Ausurus facinus, si non fortuna resistat."
            },
            {
                "verse": "Et iam summa tenet. Galeatius instat et urget."
            },
            {
                "verse": "Machina fulminea est illi correpta suoque"
            },
            {
                "verse": "Stipite commissa et quam mittere tendit in hostem."
            },
            {
                "verse": "Ille super solo nociturus pondere. At hic iam"
            },
            {
                "verse": "Passibus extensis graduum suprema tenebat"
            },
            {
                "verse": "Aspectuque gravi minitantem et vulnere parvo"
            },
            {
                "verse": "Reppulit et domitum fundum devolvit in imum."
            },
            {
                "verse": "Tydeus interea captis, ut iussa fuissent,"
            },
            {
                "verse": "Vincula nexuerat pariterque Antonius illic"
            },
            {
                "verse": "Nectitur et patiens. Iannesius et Iacobus iam"
            },
            {
                "verse": "Auxilio affuerant. Michalus praeclusa tenebat"
            },
            {
                "verse": "Limina femineis possessa ac plena querelis."
            },
            {
                "verse": "His ita compositis descenditur atque trahuntur"
            },
            {
                "verse": "Captivi. Stupuere viri, cum sanguine tanto"
            },
            {
                "verse": "Marchesium multa videant tellure iacentem"
            },
            {
                "verse": "Et caput abscisum conspersaque sanguinis unda"
            },
            {
                "verse": "Atria. Dant lachrymas miseri et sua corda fatigant."
            },
            {
                "verse": "Captivi numero septem post terga ligati"
            },
            {
                "verse": "Sistuntur flentes, ubi pridem nocte sub illa"
            },
            {
                "verse": "Ductor et adiuncti latuissent tempore parvo."
            },
            {
                "verse": "Mox ductor, cuius opera et virtute peractum"
            },
            {
                "verse": "Grande opus, ad reliquum se comparat; omnibus illis"
            },
            {
                "verse": "Dimissis animosus abit. Quod defuit unum"
            },
            {
                "verse": "Perficere et cuius causa suscepit agendum."
            },
            {
                "verse": "Ergo iterum in latebras redit et concussa tumultu"
            },
            {
                "verse": "Pectora sollicitat praefecti subdolus arcis."
            },
            {
                "verse": "Antonii effingit vocem et miserabile frendens"
            },
            {
                "verse": "Hortatur non deesse suis et callidus urget,"
            },
            {
                "verse": "Exagitat ferrum vectis postemque fatigat."
            },
            {
                "verse": "Credulus ille ratus nihil hic sibi fraudis obesse"
            },
            {
                "verse": "Liberat interius commissa repagula. Tum se"
            },
            {
                "verse": "Impete magnanimo Galeatius intulit ultro"
            },
            {
                "verse": "Turbatumque premit victumque in terga supinat:"
            },
            {
                "verse": "Mancipiumque tuum iubet Hannibal esse, sed olim"
            },
            {
                "verse": "Territus huic tanto nescis accedere dono,"
            },
            {
                "verse": "Qui modo captivus spe nulla obsessus agebas:"
            },
            {
                "verse": "Tam cito fortunam redeuntem agnoscere nescis,"
            },
            {
                "verse": "Quisve tibi affuerit, vel qua ratione requiris"
            },
            {
                "verse": "Et metuis falli et socialia nomina poscis"
            },
            {
                "verse": "Dictaque non sentis, veluti qui nocte sopora"
            },
            {
                "verse": "Respuit invisi metuenda pericula somni."
            },
            {
                "verse": "- Taliter Aegides infernis liber ab oris"
            },
            {
                "verse": "Herculis auxilio, postquam supera arva tenebat,"
            },
            {
                "verse": "Vix sibi, vix aliis credens mussabat ubique."
            },
            {
                "verse": "Ductor ut aspexit devictam protinus arcem"
            },
            {
                "verse": "Et salvum Hannibalem quanquam torpore ligatum,"
            },
            {
                "verse": "Ipse manu thalamo praefectum traxit ab illo."
            },
            {
                "verse": "Quem nondum intrarat thalamum, cui Michalus obstat,"
            },
            {
                "verse": "Nec patitur querulas ex quo prodire puellas."
            },
            {
                "verse": "Egressis praesto est populus post terga ligatus"
            },
            {
                "verse": "Et comites alii servantes cuncta, sed illos"
            },
            {
                "verse": "Ire simul iubet in thalamum Galeatius ipse."
            },
            {
                "verse": "Inde iacet truncus Marchesius, alta cruore"
            },
            {
                "verse": "Regia tincta, caput longe a cervice recisum:"
            },
            {
                "verse": "Omnia terribili casu aspicienda. Per illa"
            },
            {
                "verse": "Est tamen ad thalamum via, quam facit ipse patentem"
            },
            {
                "verse": "Michalus ad iussum. Illae ut videre patronum"
            },
            {
                "verse": "Atque patrem salvum, lachrymis absistere iussae."
            },
            {
                "verse": "Insuper et miseris ululatibus abstinet omnis"
            },
            {
                "verse": "Turba. Sed interea rebus de parte quietis"
            },
            {
                "verse": "Femineus populus thalamo transmissus eidem"
            },
            {
                "verse": "Atque ita victores et victi protinus unum"
            },
            {
                "verse": "Obtinuere locum. His ergo ad vota peractis"
            },
            {
                "verse": "Expediunt, quibus Hannibalem deponere cogant"
            },
            {
                "verse": "Ferramenta pedum. Capti iacuere silentes."
            },
            {
                "verse": "Haec, ubi deposuit, veluti iocunda redissent"
            },
            {
                "verse": "Omnia, deponunt questus epulasque parari"
            },
            {
                "verse": "Dant operam casuque aderat bona copia rerum"
            },
            {
                "verse": "Et Cereris Bacchique liquor non vilis in arce."
            },
            {
                "verse": "Et iam Phoebus equis celsum pervectus in axem"
            },
            {
                "verse": "Umbrarum vires minuit. Iam pastor in antro"
            },
            {
                "verse": "Compuleratque greges et se statuitque sub umbra."
            },
            {
                "verse": "Dux ibi, quod longos passi veniendo labores"
            },
            {
                "verse": "Et nox illa suam requiem non senserat ullam,"
            },
            {
                "verse": "Post epulas largas et amici munera Bacchi"
            },
            {
                "verse": "Pauxillum vigilare monet, cui palma decusque"
            },
            {
                "verse": "Quaesitum et tantos cui donavere labores,"
            },
            {
                "verse": "Magnanimum Hannibalem, reliqui post prandia laeta"
            },
            {
                "verse": "Divisis vicibus molli dant corpora somno"
            },
            {
                "verse": "Fessa brevi, ut possint alios perferre labores."
            },
            {
                "verse": "Lux extrema cadit thalamoque est omnis in uno"
            },
            {
                "verse": "Mixta manus, maior sed adest iam cura sequentis"
            },
            {
                "verse": "Opportuna operis linquendi protinus arcem"
            },
            {
                "verse": "Et recta in patriam cautum sub tempus eundi,"
            },
            {
                "verse": "Ne quid in occursu veniens hostile moretur"
            },
            {
                "verse": "Fortunam et redeant victores laude canora."
            },
            {
                "verse": "Haec propter consulta parant; Galeatius autem"
            },
            {
                "verse": "Antonium secum rapit et fastigia turris"
            },
            {
                "verse": "Alta petit. De more iubet pulsare sonoram"
            },
            {
                "verse": "Campanam, ut mos est in honorem virginis almae."
            },
            {
                "verse": "Deinde ciere viros vigiles, quis credita vulgi"
            },
            {
                "verse": "Cura sit illorum et custodia certa locorum,"
            },
            {
                "verse": "Ne quid ab assueto mutetur et ordine quadrent"
            },
            {
                "verse": "Omnia. Quo facto descendunt. Callidus autem"
            },
            {
                "verse": "Disturbatque gradus aditumque abrumpit eundi"
            },
            {
                "verse": "Victor et ante habitum de summa turre recisum"
            },
            {
                "verse": "Abiecitque procul marcum, quo tacta sonabat"
            },
            {
                "verse": "Aenea, ne posset votis agitata nocere."
            },
            {
                "verse": "Haec ubi prospexit, remeat securus in ima"
            },
            {
                "verse": "Hortaturque suos, iubet et cuncta ante parari"
            },
            {
                "verse": "Ad reditum. Tamen ante cibo potuque refecti"
            },
            {
                "verse": "Erumpunt secumque trahunt ex arce relicta"
            },
            {
                "verse": "Tris, quibus obsidibus fuga tuta patensque daretur."
            },
            {
                "verse": "Neve fides ludat, secum traxere ligatos"
            },
            {
                "verse": "Praefectum Antonium simul et traxere nepotem"
            },
            {
                "verse": "Praefecti atque tribus victor confisus abibat."
            },
            {
                "verse": "Montanum pariter, quo venerat ante, recedens"
            },
            {
                "verse": "Est ingressus iter properans et nocte sub illa"
            },
            {
                "verse": "Pervenit ad Tarum fluvium studiosior isque"
            },
            {
                "verse": "Turbidus ex alto collectis defluit undis."
            },
            {
                "verse": "Heu quianam tantas tecum rapis, improbe, vires,"
            },
            {
                "verse": "Corniger, et nostros frangis violente recursus?"
            },
            {
                "verse": "Haec ductor metuens alios committere ripae"
            },
            {
                "verse": "Inquit, at ipse ferox incerta pericula temptans"
            },
            {
                "verse": "Rumpit et in medias, qua sit violentior amnis,"
            },
            {
                "verse": "Se demittit aquas diversam attingere ripam"
            },
            {
                "verse": "Certus et ad socios victor redit; inde relictos"
            },
            {
                "verse": "Ad ripam levioris aquae iussosque venire"
            },
            {
                "verse": "Ducit et in fluvio iubet hasta ex ordine iunctos"
            },
            {
                "verse": "Traiicere et certis contemnere passibus undas"
            },
            {
                "verse": "Dimidio plus ventre graves, placidas tamen, et sic"
            },
            {
                "verse": "Incolumes cuncti ripam tenuere petitam."
            },
            {
                "verse": "Necdum clara dies ulla de parte micabat,"
            },
            {
                "verse": "Ante tamen fluvio quam se committeret, ausus"
            },
            {
                "verse": "Solvere captivos, secum quos ante trahebat"
            },
            {
                "verse": "Et sese illorum fidei committere tantum."
            },
            {
                "verse": "Ergo ubi transmisso recreati a flumine primum"
            },
            {
                "verse": "Constiterant, iterum gressi per opaca viarum."
            },
            {
                "verse": "Monticulum adveniunt, id nomen et oppida signat."
            },
            {
                "verse": "Illic et fessi et ieiunia longa sitimque"
            },
            {
                "verse": "Non aequis animis alto iam sole ferentes"
            },
            {
                "verse": "Dant se epulis somnoque brevi, quibus inde refecti"
            },
            {
                "verse": "Ulterius paulo progressi optata merentur:"
            },
            {
                "verse": "Quem tulerant humeris, hunc ut iumenta referrent"
            },
            {
                "verse": "Hannibalem. Dehinc ergo viam maiore volatu"
            },
            {
                "verse": "Conficiunt ex mente tamen montana secuti,"
            },
            {
                "verse": "Ne quis in adversum veniens aut visa reportet,"
            },
            {
                "verse": "Aut terat alloquio tempus minuatque favorem."
            },
            {
                "verse": "Sed fortuna comes votis ac rebus honestis"
            },
            {
                "verse": "Affuit et nulla turbavit parte vigorem;"
            },
            {
                "verse": "Plus quoque, quam satis est, cunctis felicibus actis"
            },
            {
                "verse": "Aspirat, necdum Phoebo inclinante sub undas,"
            },
            {
                "verse": "Quanquam pronus erat, Spelimbertana tenebant"
            },
            {
                "verse": "Arva et magnanimi Gherardi affabile regnum"
            },
            {
                "verse": "Hospitiumque pium veri et florentis amici."
            },
            {
                "verse": "Cognita res avidum gratandi, audita videndi"
            },
            {
                "verse": "Ardentemque viros ad se et sua tecta trahendi"
            },
            {
                "verse": "Discendique viam, qua libertatis in usum"
            },
            {
                "verse": "Hannibal exierat, vocat alta e sede Gherardum."
            },
            {
                "verse": "Ornatusque senex ultro venit obvius illis"
            },
            {
                "verse": "Maiestate quidem spectabilis atque ita longe"
            },
            {
                "verse": "Incipit: O populi spes et fortuna potentis,"
            },
            {
                "verse": "O nimium dilecte tuis, cui tantus honestae"
            },
            {
                "verse": "Fructus amicitiae, tanti patuere favores."
            },
            {
                "verse": "Sis felix dextrumque feras his montibus omen,"
            },
            {
                "verse": "Urbi etiam patriae, quod vult oppressa levamen."
            },
            {
                "verse": "Inde tibi et generi carisque clientibus almae"
            },
            {
                "verse": "Libertatis opes et opem vitamque quietam,"
            },
            {
                "verse": "Officium et mores exclusis arce tyrannis."
            },
            {
                "verse": "At modo, quod fessi longarum mole viarum"
            },
            {
                "verse": "Et rerum vacui nocturna existis in arva"
            },
            {
                "verse": "Et deserta vagi legitis fervente sereno"
            },
            {
                "verse": "Ad mediumque diem quoniam sol igneus urit"
            },
            {
                "verse": "Et minimum somni properantibus et metus et nox"
            },
            {
                "verse": "Indulsere, meis lenite penatibus omnes"
            },
            {
                "verse": "Difficilisque animi noctisque viaeque labores."
            },
            {
                "verse": "Est mea plena domus vobis aliisque benigna"
            },
            {
                "verse": "Hospitibus dignis omni formidine tuta"
            },
            {
                "verse": "Quaeque prius vestrae novit pia coepta salutis."
            },
            {
                "verse": "Et mirata libens Galeation accipit olim"
            },
            {
                "verse": "Patre mihi carum nunc et virtute probatum."
            },
            {
                "verse": "Ite palam, iuvenes, ultro et secura subite"
            },
            {
                "verse": "Moenia, tam vobis, quam mi per cuncta parata."
            },
            {
                "verse": "Dixerat, ast illi paulum tellure moratus"
            },
            {
                "verse": "Hannibal haud humilis ait et responsa remittit:"
            },
            {
                "verse": "O facunde senex, o saecli gloria nostri"
            },
            {
                "verse": "Orbis et huius honos et nobilitatis avitae,"
            },
            {
                "verse": "Vera refers animis et viribus usus amicis."
            },
            {
                "verse": "Evasi miseras obscuri carceris umbras,"
            },
            {
                "verse": "Quas non culpa dabat, sed sola iniuria, sola"
            },
            {
                "verse": "Virtus, quae damnis alienis abstinet, at me"
            },
            {
                "verse": "Non idcirco piget non esse in parte nefanda"
            },
            {
                "verse": "Et placet, in vestro quod sim susceptus amore."
            },
            {
                "verse": "Nec renuo hospitium, recta in tua tecta silente"
            },
            {
                "verse": "Te venturus eram, sed nunc fidentius ibo."
            },
            {
                "verse": "Pignus amicitiae da nunc atque accipe dextram."
            },
            {
                "verse": "Nec me poeniteat numero accepisse meorum,"
            },
            {
                "verse": "Nec te poeniteat numero accepisse tuorum."
            },
            {
                "verse": "Est mihi amicitiae felix proventus, ut istos"
            },
            {
                "verse": "Ipse vides, quinque hos, fortissima corda, leones."
            },
            {
                "verse": "Non fluvios, non arma timent, non turribus altis"
            },
            {
                "verse": "Terrentur, non, si tremitu pater omnia turbet,"
            },
            {
                "verse": "Non, si etiam redeat mundo Tirynthius ille."
            },
            {
                "verse": "Et modo - vidisses utinam! - post moenia capta"
            },
            {
                "verse": "Tot lectos iuventum, firmissima corpora, vinclis"
            },
            {
                "verse": "Pauci etiam numero tanto in terrore ligarunt."
            },
            {
                "verse": "Et res nota dehinc, erit admiranda futuris,"
            },
            {
                "verse": "Dum legitur, quis enim paucos cepisse putabit"
            },
            {
                "verse": "Arcem et custodes et me solvisse catenis"
            },
            {
                "verse": "Et reduces patriam posthac purgasse tyrannis?"
            },
            {
                "verse": "Dux etiam Insubrum, si caetera facta moleste"
            },
            {
                "verse": "Noverit, hoc unum fuerit laudare coactus"
            },
            {
                "verse": "Optabitque sibi tales contingere amicos."
            },
            {
                "verse": "Non et erit compos, quanquam tot regna, tot urbes"
            },
            {
                "verse": "Impleat et solus latum quoque territet orbem."
            },
            {
                "verse": "His te, magne, viris, pater, annumerabimus, etsi,"
            },
            {
                "verse": "Quando fata vocant, aderunt, veniemus et ipsi."
            },
            {
                "verse": "Nec te nostra fides frustrabitur: ardua iuro"
            },
            {
                "verse": "Sidera et intactae pignus venerabile matris."
            },
            {
                "verse": "Dehinc simul ad muros subeunt altosque penates."
            },
            {
                "verse": "Et iam turba frequens aderat mensaeque paratae,"
            },
            {
                "verse": "Dant manibus lymphas et caetera quaeque ministri"
            },
            {
                "verse": "Expediunt epulasque foci misere paratas."
            },
            {
                "verse": "Considunt refoventque viri sua corpora et omnem,"
            },
            {
                "verse": "Quae fuerat iactura viae, solantur et inde"
            },
            {
                "verse": "Plurima iocundo memorant sermone; sed illis"
            },
            {
                "verse": "Dat finem provisa quies: nanque antea nulla"
            },
            {
                "verse": "Sat secura fuit tot iam quaesita diebus."
            },
            {
                "verse": "Vesper erat Phoebusque cadens extenderat umbras."
            },
            {
                "verse": "Surgitur et veniunt iterum turba omnis in unum"
            },
            {
                "verse": "Consiliumque viae capiunt, post illa iubentur"
            },
            {
                "verse": "Ducere equos famuli, quos et prius ille Ioannes"
            },
            {
                "verse": "Tris dederat, qui Malvetia de gente creatus"
            },
            {
                "verse": "Region incoleret, quibus et tres ipse Gherardus"
            },
            {
                "verse": "Addidit, ut numerus foret his abeuntibus aequus."
            },
            {
                "verse": "Sic omnes equites redeunt, victoria donum"
            },
            {
                "verse": "Hoc facit et Michalum praemittunt, ordine cuncta"
            },
            {
                "verse": "Qui referat, quae facta forent, quae deinde parentur,"
            },
            {
                "verse": "Quidve opus est facto. Hannibalis secum ille catenam"
            },
            {
                "verse": "Ereptam pedibus tulit in solatia gentis;"
            },
            {
                "verse": "Post oblata fuit divae genitricis ad aram."
            },
            {
                "verse": "Ille volans cuncta haec effecerat. Interea, qui"
            },
            {
                "verse": "Restiterant, properis maturant passibus, omnem"
            },
            {
                "verse": "Consilio causam demensi et flumine Rheno"
            },
            {
                "verse": "Traiecto inveniunt aliquos de partibus, ultro"
            },
            {
                "verse": "Qui gavisuri veniebant. Hisque remissis"
            },
            {
                "verse": "Ordine comprenso iam iam venientibus astris"
            },
            {
                "verse": "Ad certum coiere locum sub monte. Nec ulla"
            },
            {
                "verse": "Est mora. Conveniunt illuc, qui semper amorem"
            },
            {
                "verse": "Testati doluere diu fera facta tyranni"
            },
            {
                "verse": "Ultoresque volunt fieri. Prior ergo Ioannes"
            },
            {
                "verse": "Marescottus eo multis comitantibus ibat"
            },
            {
                "verse": "Et muro e summo socios fratremque manebat."
            },
            {
                "verse": "His Silvester atrox, Mazan agnomine dicunt,"
            },
            {
                "verse": "Venerat, ipse locum prior hunc signarat amicis"
            },
            {
                "verse": "Multaque collata est septem super alta trahendis"
            },
            {
                "verse": "Machina, nec desunt fortes ad coepta lacerti."
            },
            {
                "verse": "Tertia iam noctis ferme decurrerat hora,"
            },
            {
                "verse": "Iunius ad noctem quintam progressus agebat,"
            },
            {
                "verse": "Cum laeti proceres restes trodiasque secuti"
            },
            {
                "verse": "Conscendere super muros, ubi ab omine nomen"
            },
            {
                "verse": "Impositum, risu Malcantona dicere vulgus,"
            },
            {
                "verse": "Quod canat et saevos male turbet ab urbe tyrannos."
            },
            {
                "verse": "Illic et Iacobus, cui dat Capraria nomen,"
            },
            {
                "verse": "Vir magnus Calvae gentis et amabilis hospes."
            },
            {
                "verse": "Omnis et ad caelum voces et bracchia tollens"
            },
            {
                "verse": "Turba dabat grates superis, quod in urbe reductus"
            },
            {
                "verse": "Hannibal atque suo populo expectatus adesset"
            },
            {
                "verse": "Bentevolae lux magna domus populique gravati"
            },
            {
                "verse": "Ultor et offensae veteris damnique levator."
            },
            {
                "verse": "Marescotta domus prima est intrata reducto"
            },
            {
                "verse": "Hannibali. Auspicium primum iis ex aedibus ortum."
            },
            {
                "verse": "Quippe quadringentos intranti corpora ferro"
            },
            {
                "verse": "Armata et quaevis animosam ad coepta cohortem"
            },
            {
                "verse": "Explicat et mediis illi servantur in hortis."
            },
            {
                "verse": "Intrat Avizanus mox Melchior utilis armis"
            },
            {
                "verse": "Et clari generis, primum gratatus et inde"
            },
            {
                "verse": "Collachrymans comitem sese promittit in omnes"
            },
            {
                "verse": "Eventus, capere arma iubet, non deesse favori."
            },
            {
                "verse": "Commemorat, quot sunt ad fortia facta parati,"
            },
            {
                "verse": "Hos etiam, quos ante malos adversa teneret"
            },
            {
                "verse": "Factio, nanque omnes pariter sibi fecerat hostes"
            },
            {
                "verse": "Bononiae cives immanis vita tyranni."
            },
            {
                "verse": "Interea quartam nox praecipitaverat horam."
            },
            {
                "verse": "Ergo ubi compositis in noctem rebus agendis"
            },
            {
                "verse": "Egregiam iuvenum partem sibi sumit et ipsum,"
            },
            {
                "verse": "Qui tantum numerum collegerat, ille Ioannem."
            },
            {
                "verse": "Melchior huic etiam comes est et nocte sopora"
            },
            {
                "verse": "Proripit ad Pepulos; - Romeum sopor altus habebat."
            },
            {
                "verse": "Pulsatae sonuere fores; intratur, ad ipsum"
            },
            {
                "verse": "Contendunt thalamum, tanta est fiducia cari"
            },
            {
                "verse": "Sanguinis et secum Hannibalem trahit atque petenti,"
            },
            {
                "verse": "Quaenam causa illuc media sub nocte tulisset"
            },
            {
                "verse": "Melchior, in cuius tunc nomine tecta patebant:"
            },
            {
                "verse": "Ecce tibi Hannibalem duco, ut solatia primus"
            },
            {
                "verse": "Accipias. - Romeus verba admiratus ad illum"
            },
            {
                "verse": "Respicit et surgens laetatur et aspicit; orat,"
            },
            {
                "verse": "Ut superi consulta boni et pia coepta secundent."
            },
            {
                "verse": "Post haec sepositis aliis non multa locuti"
            },
            {
                "verse": "Concipiunt animo, quis tunc foret usus; et ipse"
            },
            {
                "verse": "Rem sibi concessam Romeus partemque laborum"
            },
            {
                "verse": "Excipit, ille alios pergit concire fideles,"
            },
            {
                "verse": "Totus ut ordo simul tanta consurgeret arte."
            },
            {
                "verse": "Ne quid obesse viris aut vis humana valeret,"
            },
            {
                "verse": "Aut aliquid praeter divini numinis iram."
            },
            {
                "verse": "Ille et Malvetios et in illa gente fideles"
            },
            {
                "verse": "Excitat atque iubet fidos concire clientes,"
            },
            {
                "verse": "Nec vult ante diem tenebris committere pugnam."
            },
            {
                "verse": "Hannibal ista parat; verum Galeatius ardens"
            },
            {
                "verse": "Expectare diem non vult: secum ipse furentes"
            },
            {
                "verse": "Bellaque gliscentes socios rapit ordine certo;"
            },
            {
                "verse": "Dat cuneos ponitque duces; dat signa receptus"
            },
            {
                "verse": "Incursusque simul; dicit, quo calle ruendum."
            },
            {
                "verse": "Procedunt taciti densique sub arte regentis."
            },
            {
                "verse": "Cum tamen ora fori primi tenuere, furentem"
            },
            {
                "verse": "Emittunt fremitum et clamoribus aera rumpunt."
            },
            {
                "verse": "Plena minis resonant convicia dira tyrannis."
            },
            {
                "verse": "Mors ante ora volat. Neu claustra erumpere possint,"
            },
            {
                "verse": "Obstruiturque aditus et quicquid ubique repertum"
            },
            {
                "verse": "Lignorum fruticumque ferunt. Rapiuntur eodem"
            },
            {
                "verse": "Infectae factaeque trabes, stetit assere multo"
            },
            {
                "verse": "Fasciculisque frequens cumulus. Nec templa deorum,"
            },
            {
                "verse": "Nec fora causarum tantis intacta rapinis."
            },
            {
                "verse": "Frivola quid memorem? nam vendicularia late"
            },
            {
                "verse": "Instrumenta prius rapta. Huc arcilia, capsae,"
            },
            {
                "verse": "Sedes, scamna, tripos, caveae lintresque Cadurci,"
            },
            {
                "verse": "Cola, canistrorum vis plurima, scirpea, cistae,"
            },
            {
                "verse": "Pendentes mensae et clausis avulsa tabernis"
            },
            {
                "verse": "Atque locis variis erepta sedilia, currus"
            },
            {
                "verse": "Ostiaque et vacuis extorta repagula tectis"
            },
            {
                "verse": "Materiaque omni collectus crescit acervus"
            },
            {
                "verse": "Totaque iam latuit congesta ianua mole."
            },
            {
                "verse": "Celantur postes etiam miseroque tumultu"
            },
            {
                "verse": "Turbante ex omni populo nova monstra ruebant."
            },
            {
                "verse": "Necdum grande malum, sed nuntia signa futuri"
            },
            {
                "verse": "Probra minis, ignominiis convicia iuncta"
            },
            {
                "verse": "Ac inhonesta sonant; et nox extrema cadebat"
            },
            {
                "verse": "Omnis in occasus, roseis Aurora quadrigis"
            },
            {
                "verse": "Incipit et primo veniens festinat ab ortu"
            },
            {
                "verse": "Dissolvens nebulas et fraudem noctis opacae."
            },
            {
                "verse": "Dux igitur cernens tot iam se nocte sub una"
            },
            {
                "verse": "Hostibus obsessum et metuens peiora parari:"
            },
            {
                "verse": "O utinam infelix ad nuntia prima levassem"
            },
            {
                "verse": "E somno miserum caput, arma virosque vocassem"
            },
            {
                "verse": "Et meme et socios servatus in arce tenerem."
            },
            {
                "verse": "O vetule infelix, qui me salvare laborans"
            },
            {
                "verse": "Non exauditus multa sub nocte redisti;"
            },
            {
                "verse": "Poenitet et poenas nunc do praestantis amici"
            },
            {
                "verse": "Maioresque dabo et monitis accedere discam."
            },
            {
                "verse": "Mole gravi et pavidos regit et confirmat amicos,"
            },
            {
                "verse": "Vis humana queat si qua his obstare periclis."
            },
            {
                "verse": "Iamque illi ex alto glandes et saxa, sagittas"
            },
            {
                "verse": "Contorsere. Vomunt immania tela fenestrae,"
            },
            {
                "verse": "Vulnera missa volant vulgi; qui spectat inermis,"
            },
            {
                "verse": "Maximus afficitur numerus, quod fata petebant"
            },
            {
                "verse": "Ac omnes una conclamant voce: Superbos"
            },
            {
                "verse": "Imus et eiicimus praeclara ex urbe tyrannos. -"
            },
            {
                "verse": "Inde domos abeunt laturi cominus arma."
            },
            {
                "verse": "Tum quoque praemissis aliis medio agmine celsus"
            },
            {
                "verse": "Hannibal ingreditur telis armisque coruscus;"
            },
            {
                "verse": "Hunc Romeus Pepulus, hunc Calvus et ille Ioannes,"
            },
            {
                "verse": "Hunc et Malvetii celeres laetique sequuntur."
            },
            {
                "verse": "Clamorem adiiciunt. Ibi funditus omnia verti"
            },
            {
                "verse": "Visa simul tantum, qui duceret, Hannibal, agmen,"
            },
            {
                "verse": "Cognitus atque animo pugnant ex arce paventi,"
            },
            {
                "verse": "Quoque magis trepident; aequam Galeatius arcem"
            },
            {
                "verse": "Praetorisque locum celer occupat. Inde sagittis,"
            },
            {
                "verse": "Glandibus inde feris pulsatur curia et hostis"
            },
            {
                "verse": "Territus huic tanto nescit par esse labori."
            },
            {
                "verse": "Curia circuita est omnique a parte laborat"
            },
            {
                "verse": "Et tamen ex omni Perusinus parte resistit"
            },
            {
                "verse": "Distribuitque suos vagus et vim viribus arcet,"
            },
            {
                "verse": "Nec tamen a portis erumpere territus audet."
            },
            {
                "verse": "Pepulus adversam scribarum intraverat arcem"
            },
            {
                "verse": "Ornaratque suos, neque curia maior ad auras"
            },
            {
                "verse": "Hinc quoque conficitur iaculis levibusque sagittis;"
            },
            {
                "verse": "Et minus atque minus iam audent in bella venire."
            },
            {
                "verse": "Calvus ibi meminit lignorum ad limina molis"
            },
            {
                "verse": "Oppositae - et quartam iam sol ascenderat horam -"
            },
            {
                "verse": "Iannesiumque vocat fidamque ita fatur ad aurem:"
            },
            {
                "verse": "Postquam clara tua hic virtus nil proficit, ex quo"
            },
            {
                "verse": "Non opus est gladiis, qua tu virtute superbis"
            },
            {
                "verse": "Ante alios, ipsum qui vincere noris Achillem"
            },
            {
                "verse": "Et Diomedeam superes hoc nomine famam,"
            },
            {
                "verse": "Perditus hic operis tanti vacuusque tacebis?"
            },
            {
                "verse": "I modo, care mihi, - sola est victoria - saevos"
            },
            {
                "verse": "Infer et ad clausos ipsis iace postibus ignes,"
            },
            {
                "verse": "Pestis ut ardentes agat et labor ipseque caeli"
            },
            {
                "verse": "Iam nimium fervente die ferus ardor adurat."
            },
            {
                "verse": "Haec ait. Ille ferox et amator laudis abibat"
            },
            {
                "verse": "Et facibus portas impleverat; omnis acervus"
            },
            {
                "verse": "Obdita conglomerat permixta incendia fumo."
            },
            {
                "verse": "Heu, quid agant miseri? Fumosa incendia surgunt"
            },
            {
                "verse": "Aspectumque negant, nec iam tolerare vaporem"
            },
            {
                "verse": "Ulterius poterant et totus ab urbe ruebat"
            },
            {
                "verse": "Hostilis populus acuens clamoribus iras"
            },
            {
                "verse": "Invisique etiam telis scalisque petuntur"
            },
            {
                "verse": "Vectibus et paries multus temptatur acutis"
            },
            {
                "verse": "Et ruit et virtus cecidit superata virorum."
            },
            {
                "verse": "Multaque deciderant iam corpora et intus et extra;"
            },
            {
                "verse": "Non tamen aequalis iactura videtur utrinque,"
            },
            {
                "verse": "Nam populi est ingens numerus sine fine furentis"
            },
            {
                "verse": "Atque alii subeunt, quotiens forte unus ademptus."
            },
            {
                "verse": "Et Franciscus idem miser ingemit; - Heu mihi demum"
            },
            {
                "verse": "Oceanum patior, ait, in sua regna furentem. -"
            },
            {
                "verse": "Irruerat populus furiatus et omnia late"
            },
            {
                "verse": "Complerat. Cecidere animi. Suprema fateri"
            },
            {
                "verse": "Cogitur. Acre malum duplicat. Discrimine tanto"
            },
            {
                "verse": "Victus abit thalamoque sedet lachrymabilis expes."
            },
            {
                "verse": "Sors etiam contra molitur dedecus ingens."
            },
            {
                "verse": "Nanque alii fortes et fortia facta secuti"
            },
            {
                "verse": "Pugnantes reprimunt, quorum dux vividus esset"
            },
            {
                "verse": "Tydeus; ast alii propere stabula alta nitentesque"
            },
            {
                "verse": "Insectantur equos; Calvus prior ille Ioannes"
            },
            {
                "verse": "Hos agit, ast aliis captivos cura ligandi."
            },
            {
                "verse": "Ornamenta ferunt alii, quae multa rapinis"
            },
            {
                "verse": "Collecta et multa ex propriis inducta nitebant."
            },
            {
                "verse": "Interea obscurus miles, vix utilis armis,"
            },
            {
                "verse": "Et qui tesserulas vilis faciebat emendas,"
            },
            {
                "verse": "In thalamum rumpit ducis. Illic pallidus idem"
            },
            {
                "verse": "Ut victus residebat, humi languentia tela"
            },
            {
                "verse": "Ac animus iacuit; remque omnem ignavus habebat,"
            },
            {
                "verse": "Nec se ad victoris faciem convertere avebat."
            },
            {
                "verse": "Ille indignatus ibat male sanus in hostem"
            },
            {
                "verse": "Facturus facinus, nisi et alter ibi obvius idem"
            },
            {
                "verse": "Consilii melioris eum deterreat ausis."
            },
            {
                "verse": "Servatur pignus pro civibus ante vocatis"
            },
            {
                "verse": "In fraudem variisque locis in carcere clausis,"
            },
            {
                "verse": "Quos nisi restituat, non sit solvendus et ipse."
            },
            {
                "verse": "Caetera turba locis aliis captiva tenetur"
            },
            {
                "verse": "Bononiensis, ubique prior dat iura fuitque"
            },
            {
                "verse": "Multis illa dies clari fecunda vigoris."
            },
            {
                "verse": "Nec facile est cunctas extendere in aethera laudes"
            },
            {
                "verse": "Et me facta vocant alia et pars una tenorem"
            },
            {
                "verse": "Implevit bene gesta suum. Duo nomina primas"
            },
            {
                "verse": "Tydeus et frater Calvi meruere coronas."
            },
            {
                "verse": "Tertius Antenor crescens tamen indole magna"
            },
            {
                "verse": "Fratribus assimilis, nec, si via iusta supersit,"
            },
            {
                "verse": "Virtute inferior, tamen invida fata repugnant."
            },
            {
                "verse": "Ignis ab introitu depellitur arcis. Et inde"
            },
            {
                "verse": "Sublimes in equis abeunt clari victores."
            },
            {
                "verse": "Hannibalis Laribus trahitur dux victus et illi"
            },
            {
                "verse": "Omnis, quanta fuit, victoria tota refertur;"
            },
            {
                "verse": "Contiguus lateri cuius Galeatius ibat."
            }
        ]
    ]
}