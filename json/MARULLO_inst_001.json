{
    "author": "Michele Marullo",
    "title": "institutionum principalium liber primus",
    "url": "http://www.poetiditalia.it/texts/MARULLO|inst|001",
    "text": [
        [
            {
                "verse": "Michaelis Tarchaniotae Marulli Constantinopolitaniinstitutionum principalium liber primus"
            }
        ],
        [
            {
                "verse": "Ab Iove principium rursus cape carminis orsi,"
            },
            {
                "verse": "Musa: decet vatem nil non Iove rite vocato"
            },
            {
                "verse": "Moliri et sanctum praefari in singula nomen,"
            },
            {
                "verse": "Praesertim regem egregium bellique domique"
            },
            {
                "verse": "Dum damus et primo paulatim a luminis ortu"
            },
            {
                "verse": "Crescentem varios rerum formamus in usus,"
            },
            {
                "verse": "Experti quanto imperia et vis nescia recti"
            },
            {
                "verse": "Stent populis cassique animi ratione potentum."
            },
            {
                "verse": "Tu modo, si meriti Delphos tot saecla silentes"
            },
            {
                "verse": "Cortinamque tuam et sacrata recludimus antra,"
            },
            {
                "verse": "Adsis, o Thymbraee, favens, pater, aviaque ausis"
            },
            {
                "verse": "Pande novum nemus et nulli sacra nota priorum:"
            },
            {
                "verse": "Primus ego, veterum damnato more parentum,"
            },
            {
                "verse": "Phoebeo vetitos culpavi in carmine lusus,"
            },
            {
                "verse": "Primus inexpertum mundi per inane vagatus,"
            },
            {
                "verse": "Perpetuam seriem tractus Telluris ad ipsos"
            },
            {
                "verse": "Ab Iove deduxi servatoque ordine rerum"
            },
            {
                "verse": "Suspendi solidam naturae ex aere catenam;"
            },
            {
                "verse": "Et nunc arma strepant duri licet undique Martis"
            },
            {
                "verse": "Proque levi dextram calamo gravis hasta fatiget"
            },
            {
                "verse": "Et terat inclusum vatis caput aerea cassis,"
            },
            {
                "verse": "Non tamen Aonidum conceptus pectore cessit"
            },
            {
                "verse": "Dulcis amor: iuvat irriguos accedere fontes"
            },
            {
                "verse": "Rursus et intacta crinem contexere lauro"
            },
            {
                "verse": "Inventumque deum, divini carminis usum,"
            },
            {
                "verse": "Post superos ipsumque Iovem, post semina prima,"
            },
            {
                "verse": "Dicendas merito regum convertere in artes;"
            },
            {
                "verse": "Mox tamen egregias virtutes actaque vestra"
            },
            {
                "verse": "Exequar et latum effundam, vir magne, per orbem"
            },
            {
                "verse": "Exemplisque tuis saecla illustrabo futura."
            },
            {
                "verse": "Principio gravidam, cum primum menstrua sextum"
            },
            {
                "verse": "Viderit et pleno Phoebe radiaverit igni"
            },
            {
                "verse": "(Nam quae deinde subit, vitali innoxia partu"
            },
            {
                "verse": "Interdum, numeri natura adiuta potentis),"
            },
            {
                "verse": "Iam tum cura vigil carae nutricis habendae"
            },
            {
                "verse": "Excitet et, quando illecebris luxuque profano"
            },
            {
                "verse": "Exuimus iam pridem animum affectusque parentum"
            },
            {
                "verse": "Et pudet in dulces distendere pectora natos,"
            },
            {
                "verse": "At saltem pretioque dato donisque paranda,"
            },
            {
                "verse": "Materno siqua ingenio velit aegra subire"
            },
            {
                "verse": "Obsequia et blandi fastidia ferre laboris."
            },
            {
                "verse": "Hanc neque non validam patiar, ne regius infans"
            },
            {
                "verse": "Contactu culpam trahat et spem fallat avorum,"
            },
            {
                "verse": "Nec placet aut iam tum vergenti ignava papilla"
            },
            {
                "verse": "Aut contra rudis et prima quae foeta iuventa"
            },
            {
                "verse": "Nesciat infirmi nutrix mala taedia alumni"
            },
            {
                "verse": "Sponte pati et querulo vagitu rumpere somnos."
            },
            {
                "verse": "Adsint praecipue mores vitaeque probatae"
            },
            {
                "verse": "Compositus tenor et qualem decet esse pudentis"
            },
            {
                "verse": "Matronae: neque enim interdum minus ubere blandae"
            },
            {
                "verse": "Nutricis pueri attrahimus, quam semine ab ipso"
            },
            {
                "verse": "Matris et antiqua ductorum ab origine patrum."
            },
            {
                "verse": "Ac veluti sylvae laudataque poma sapores"
            },
            {
                "verse": "Degenerant patriumque solum mutata recusant"
            },
            {
                "verse": "Ferre genus notum et consuetos arbore succos,"
            },
            {
                "verse": "Sic hominum ruit in peius generosa propago"
            },
            {
                "verse": "Alturae vitio indignae et, nisi cura resistat,"
            },
            {
                "verse": "Naturamque novam atque externas degener artes"
            },
            {
                "verse": "Induat et gentem paulatim exudet avitam."
            },
            {
                "verse": "Atque ideo frugique animorum acrisque iuventae"
            },
            {
                "verse": "Insignem prius exquirunt, tum deinde salubri"
            },
            {
                "verse": "Disponunt habilem ventura ad munia victu"
            },
            {
                "verse": "Dilutique mero Bacchi, licet humida vina"
            },
            {
                "verse": "Ipse parum credam succis differre cicutae"
            },
            {
                "verse": "In puero, nisi septenis iam solibus actis"
            },
            {
                "verse": "Decoxit tenera conceptum aetate fluorem."
            },
            {
                "verse": "Nam geminam mox post hyemem rude poscere \"pappa\""
            },
            {
                "verse": "Incipiat puroque buas de fonte petitas:"
            },
            {
                "verse": "Ante reformidant quaeque et, quod saepe videmus,"
            },
            {
                "verse": "Siquando solito candens liquor ubere desit,"
            },
            {
                "verse": "Horrent lac quoque non suetum et ieiunia durant"
            },
            {
                "verse": "(Tantum usus valet in teneris!) notasque papillas"
            },
            {
                "verse": "Poscunt et sicco nequicquam gutture lambunt"
            },
            {
                "verse": "Vagituque replent puerili concava tecta."
            },
            {
                "verse": "Quod nisi, quam primum causa morboque reperto,"
            },
            {
                "verse": "Occurris culpae et mammarum claustra relaxas,"
            },
            {
                "verse": "Nequicquam pius infantes miserabere questus"
            },
            {
                "verse": "Flaventique voles miseris succurrere capra,"
            },
            {
                "verse": "Praesertim si conceptus properataque damno"
            },
            {
                "verse": "Est Venus et non ulla uteri spes arte levandi."
            },
            {
                "verse": "Verum, haec ut teneris metuenda infantibus aevi"
            },
            {
                "verse": "Ignarisque cibi, sic, postquam firmior aetas"
            },
            {
                "verse": "Naturae iam praesidio et muniverit armis,"
            },
            {
                "verse": "Proderit invitos etiam multumque rebelles"
            },
            {
                "verse": "Intempestivo lactis depellere ab usu"
            },
            {
                "verse": "(Paulatim tamen et nequa vim sentiat infans!)"
            },
            {
                "verse": "Sordentique luto et tactu picis ubera nigra"
            },
            {
                "verse": "Porgenda aut aloes occulto infecta sapore,"
            },
            {
                "verse": "Sponte sua blandum ut nectar desuescat amare,"
            },
            {
                "verse": "Offensus totiens supposti fraude veneni."
            },
            {
                "verse": "Illud in his moneo repetens, nequando solutum"
            },
            {
                "verse": "Nexibus et tepido perfusum corpora rore"
            },
            {
                "verse": "Aut tenues vestis mutatum atque humida lina,"
            },
            {
                "verse": "Ante crepundillis properes involvere suetis"
            },
            {
                "verse": "Et solitis arctare modis undantia membra,"
            },
            {
                "verse": "Bracchia quam surasque breves et cerea nati"
            },
            {
                "verse": "Crura locis aptes studio composta fideli."
            },
            {
                "verse": "Nam saepe, incautae culpa nutricis inerti,"
            },
            {
                "verse": "Vidi ego mendoso foedam distorta plicatu"
            },
            {
                "verse": "Membra notam serae traxisse in tarda senectae"
            },
            {
                "verse": "Tempora, nec medicae potuere avertere curae,"
            },
            {
                "verse": "Hippocratesque senex et Pergameus Galenus,"
            },
            {
                "verse": "Nec suspensa deis miserandae vota parentis."
            },
            {
                "verse": "Quid dicam, undantem quae porrectura papillam"
            },
            {
                "verse": "Mollibus e stratis gnavum levat impigra corpus,"
            },
            {
                "verse": "Nec gremio exceptum carum nisi lactat alumnum,"
            },
            {
                "verse": "Ne superincumbens miti decepta quiete"
            },
            {
                "verse": "Suffocet infirmum et nequicquam vana moventem?"
            },
            {
                "verse": "Quid, quae pensibilibus cunis stans ubera praebet,"
            },
            {
                "verse": "Ne tunc illa quidem aut cubito secura gravato"
            },
            {
                "verse": "Inniti sociave gravem sine fallere noctem"
            },
            {
                "verse": "(Tanta est humanis taciti pellacia somni!)?"
            },
            {
                "verse": "At, cum plena satur iam duxerit ubera natus"
            },
            {
                "verse": "Inque vicem blandus sopor aggravat, ecce sororem"
            },
            {
                "verse": "Advocat et parvi curam commendat alumni:"
            },
            {
                "verse": "Illa sedens dextra cunas movet et simul ore"
            },
            {
                "verse": "Invitat tenues modulata ad carmina somnos."
            },
            {
                "verse": "Nam puero modo Nestoreae longaeva senectae"
            },
            {
                "verse": "Saecla optat, nunc Pellaei ducis inclyta regno"
            },
            {
                "verse": "Nomina, Achilleae nunc fortia proelia dextrae:"
            },
            {
                "verse": "\"Hunc non Cliniades facie, non voce Pericles"
            },
            {
                "verse": "Vincat, in hoc plebes firmet sua vota patresque,"
            },
            {
                "verse": "Ignotique velint populi potuisse videre.\""
            },
            {
                "verse": "Interea placida vagit si forte quiete"
            },
            {
                "verse": "Eccitus, accurrit subito et plena ubera porgit"
            },
            {
                "verse": "Aut pictam ostentat volucrem aut laquearia tecti"
            },
            {
                "verse": "Aurata ac densum crepitantem ex aere canoro"
            },
            {
                "verse": "Bracteolam et lacrimas spectaclo avertit inani."
            },
            {
                "verse": "Nam mihi ne, quaeso, quisquam laudaverit illam,"
            },
            {
                "verse": "Quae personatum puero ostentare Cyclopa"
            },
            {
                "verse": "Gaudet et hirsuta Antiphatae terrere figura"
            },
            {
                "verse": "Crescentesque animos puerili in pectore frangit"
            },
            {
                "verse": "Indignaque replens cura miseroque pavore,"
            },
            {
                "verse": "Nescia quanta superstitio mortalibus aegris"
            },
            {
                "verse": "Damna ferat primisque haustum grave virus ab annis."
            },
            {
                "verse": "Quo magis et tenebras et caeca silentia noctis"
            },
            {
                "verse": "Formandi et strepitus iam tum contemnere inanes,"
            },
            {
                "verse": "Frigoraque innocuisque pati Spartana lavacri"
            },
            {
                "verse": "Artubus atque habili membris dare robora ludo,"
            },
            {
                "verse": "Sub Iove detectum victa cohibente capillum,"
            },
            {
                "verse": "Nec quicquam tactu horrendum gustuve putare,"
            },
            {
                "verse": "Quod non pernitiem temptantibus afferat ullam."
            },
            {
                "verse": "Nam, quanquam antiquo veterum de semine patrum"
            },
            {
                "verse": "Multa modis multis caeca ratione videmus"
            },
            {
                "verse": "Influere interdum et seros revocare nepotes"
            },
            {
                "verse": "Naturam gentisque notas ac signa referre,"
            },
            {
                "verse": "Pleraque sunt tamen alturae, nec inutilis aegri"
            },
            {
                "verse": "Usque adeo quisquam est animi, qui cernere murem"
            },
            {
                "verse": "Exiguum non sustineat, quem brassica tacta"
            },
            {
                "verse": "Laedat et aspectu vilis pallescat echinni"
            },
            {
                "verse": "Aut rutam horreat halantem atque Cytorida buxum,"
            },
            {
                "verse": "Delitias regum et viridantis nomina sylvae,"
            },
            {
                "verse": "Multaque praeterea non dissona talia monstris,"
            },
            {
                "verse": "Si non vana parens et nutrix vanior illa,"
            },
            {
                "verse": "Dum cupido affectant similem ostentare parenti"
            },
            {
                "verse": "Maternumque probant utero grave teste pudorem,"
            },
            {
                "verse": "Singula rimatae cerei inclinamina alumni,"
            },
            {
                "verse": "Ingererent multa atque alerent, ea saepe probando,"
            },
            {
                "verse": "Quae crescente dehinc animo, crescentibus annis,"
            },
            {
                "verse": "Praesertim veteri exemplo subnixa suorum,"
            },
            {
                "verse": "Paulatim assumunt vires et robore adepto"
            },
            {
                "verse": "Ima penetrali radice in pectora tendunt"
            },
            {
                "verse": "Possessumque agitant hominem versantque premendo;"
            },
            {
                "verse": "Qualis ubi saepe ignoto commissus adhaesit"
            },
            {
                "verse": "Surculus aut platani trunco aut frondentis olivae,"
            },
            {
                "verse": "Ille quidem primo rudis impatiensque laborum"
            },
            {
                "verse": "Et tantum attactu excussus prope simplice euntum,"
            },
            {
                "verse": "At, si foecundis adolevit robur ab annis,"
            },
            {
                "verse": "Securus tempestatum coelique ruinae"
            },
            {
                "verse": "Explicat ingentes ramos sinuosaque pandit"
            },
            {
                "verse": "Bracchia nativumque alte nemus occupat umbra"
            },
            {
                "verse": "Largus opum regnatque immoto robore victor."
            },
            {
                "verse": "Nam cur arva iuvat gnavus versata colonus"
            },
            {
                "verse": "Pomaque coguntur iussos dare mitia succos,"
            },
            {
                "verse": "Cur cadit ingenii vis insita deside vita,"
            },
            {
                "verse": "Si contra augeri nequit et mitescere cultu,"
            },
            {
                "verse": "Nec doctrina potest speratum infundere rectum?"
            },
            {
                "verse": "Scilicet aeria solitus regione vagari"
            },
            {
                "verse": "Falco levis, studio assiduo tamen atque labore"
            },
            {
                "verse": "Assuescit vigilem paulatim ferre magistrum,"
            },
            {
                "verse": "Deiectaque procul celsa de nube volucre,"
            },
            {
                "verse": "Rursus in obsequium solitum et sua vincla redire:"
            },
            {
                "verse": "Nos hominem foeta ecceptum de matre cadentem"
            },
            {
                "verse": "Ignarumque sui et tantum ad monstrata paratum,"
            },
            {
                "verse": "Speramus non admonitu, non posse moveri"
            },
            {
                "verse": "Exemplo et primae blanda assuetudine vitae,"
            },
            {
                "verse": "Si modo non vana accedat cultura regentis?"
            },
            {
                "verse": "Nam cui non Cybele est collo vectata leonum"
            },
            {
                "verse": "Nota, quis Eoae nescit certamina gentis"
            },
            {
                "verse": "Impositasque arces nigrantis tergore belvae?"
            },
            {
                "verse": "Ipse greges inter memini atque armenta Sclavena,"
            },
            {
                "verse": "Qua deserta rhoas etiam nunc moenia monstrant,"
            },
            {
                "verse": "Indigenam vidisse lupum, quem matre perempta"
            },
            {
                "verse": "Nutritumque sero et foetae canis ubere pastor"
            },
            {
                "verse": "Miscuerat levibus Serbis fidisque molossis:"
            },
            {
                "verse": "Ille inter teneros versari innoxius hedos"
            },
            {
                "verse": "Custodisque modo foetas ambire capellas"
            },
            {
                "verse": "Aut sylvis errare vagus semperque cruentus,"
            },
            {
                "verse": "Nec nisi raptata praedae cum parte redire."
            },
            {
                "verse": "Cura tamen princeps, lupus agnitus: hunc ubi primum"
            },
            {
                "verse": "Sensit adesse, animis hostilibus ilicet ire"
            },
            {
                "verse": "Obvius et morsu primus dare vulnera, primus"
            },
            {
                "verse": "Sternere humi prensum atque hosti insultare iacenti"
            },
            {
                "verse": "Cognataeque ferox laetari sanguine caedis."
            },
            {
                "verse": "Tantum humana potest longa experientia cura!"
            },
            {
                "verse": "Quo magis, o, monitis huc quisque advertite mentem,"
            },
            {
                "verse": "Infantesque animos monstratorumque capaces"
            },
            {
                "verse": "Artibus et placido iam inde exercete decoro,"
            },
            {
                "verse": "Servili dicto procul exemploque remoto"
            },
            {
                "verse": "Degeneri, ne commentis exercita vanis"
            },
            {
                "verse": "Concidat in primo surgens nova pectore virtus"
            },
            {
                "verse": "Immanemque notam venientibus afferat annis."
            },
            {
                "verse": "Talis, Achaemenium quae regem Perside in alta"
            },
            {
                "verse": "Eduxit populisque Asiae regnisque verendum,"
            },
            {
                "verse": "Spaco, et Romuleis multum laudata Latinis"
            },
            {
                "verse": "Acca parens, gratoque pii quae munere alumni"
            },
            {
                "verse": "Nunc quoque in Hesperia nomen tenet advena terra;"
            },
            {
                "verse": "Talis et ipsa, sinu quae quondam exerta parato,"
            },
            {
                "verse": "Ithome, gravida tunc primum matris ab alvo"
            },
            {
                "verse": "Eccepitque Iovem venientem atque ubera parvo,"
            },
            {
                "verse": "Ubera nectareis porsit rorantia guttis."
            },
            {
                "verse": "Et tamen, exacto Pisaei pulvere lustri,"
            },
            {
                "verse": "Haec quoque pellenda est sensim tibi seque movenda"
            },
            {
                "verse": "Tradendusque puer iam tum vitaeque magistro"
            },
            {
                "verse": "Spectatae et simul eloquii rerumque perito,"
            },
            {
                "verse": "Qui gravis et dudum nervoso incoctus honesto,"
            },
            {
                "verse": "Hinc arte ingenioque, illinc praestantibus actae"
            },
            {
                "verse": "Aetatis iuvet exemplis, nec vita refutet"
            },
            {
                "verse": "Doctrinam serpantque animis contagia foeda."
            },
            {
                "verse": "Nam, licet egregie magnis doctrina decori"
            },
            {
                "verse": "Regibus et prudens sollertis gratia linguae"
            },
            {
                "verse": "Hortandisque animis deterrendisque suorum"
            },
            {
                "verse": "Militiaeque domique et, sicubi flagitat usus,"
            },
            {
                "verse": "Legatum affari venientem, sicubi amicos"
            },
            {
                "verse": "Alloqui et infenso socios ex hoste parare,"
            },
            {
                "verse": "Malo tamen Curiosque rudes parcumque loquendi"
            },
            {
                "verse": "Spartanum, malo hinnitus praeponere equinos"
            },
            {
                "verse": "Assuetum cytharae aut siquid vetus attulit aetas"
            },
            {
                "verse": "Horridius, quam Caesareae nitida agmina linguae"
            },
            {
                "verse": "Errantemque annum deprensa ad signa vocatum,"
            },
            {
                "verse": "Si vitae quoque cum tantis mihi dotibus affers"
            },
            {
                "verse": "Flagitia atque malo conturbas mella veneno."
            },
            {
                "verse": "Hinc ausi studium multi damnare politi"
            },
            {
                "verse": "Oris et Aonios animi contemnere cultus,"
            },
            {
                "verse": "Scilicet utilius multo mala gentibus aegris"
            },
            {
                "verse": "Ignorare rati, quam splendida noscere factu,"
            },
            {
                "verse": "In peius quando proni sumus ipsaque damno"
            },
            {
                "verse": "Notitia est, si non superat respectus honesti"
            },
            {
                "verse": "Relligioque deum fandi memorum atque nefandi,"
            },
            {
                "verse": "Quis sine nec primi quondam potuere coire"
            },
            {
                "verse": "Illi hominum coetus veniens nec crescere in aevum:"
            },
            {
                "verse": "Nam leges qui fixerunt plerumque refigunt"
            },
            {
                "verse": "Liberaque est illis libiti usurpata facultas."
            },
            {
                "verse": "Ac, dum prima etiam titubat nunc sensibus aetas,"
            },
            {
                "verse": "Nec capit impatiens animus maiora laborum,"
            },
            {
                "verse": "Profuerit tabulis virtutem et pariete picto"
            },
            {
                "verse": "Ostentare patrum et decora enumerare parata,"
            },
            {
                "verse": "Siqua domi: nam praecipue mentem illa remordent"
            },
            {
                "verse": "Cognataeque adhibent stimulos imitamine laudis."
            },
            {
                "verse": "Sed tamen et clari tumulo generosus Achillis"
            },
            {
                "verse": "Ploravit Macedo, Marathoniaque acta soporem"
            },
            {
                "verse": "Rumpebant auso patriam mutare carinis,"
            },
            {
                "verse": "Nec frustra tot facta virum effigiesque priorum"
            },
            {
                "verse": "Caelantes auro et Gangeo elephanto"
            },
            {
                "verse": "Servabantque foro veteres ipsoque senatu:"
            },
            {
                "verse": "Atque illum Geticum victa de gente vocarunt,"
            },
            {
                "verse": "Hunc Scythicum, Cretensem alium; sic Dalmata fractus,"
            },
            {
                "verse": "Sic titulis cessit victorum Alemanicus axis,"
            },
            {
                "verse": "Sic totiens Persis nuribus funesta Latinis."
            },
            {
                "verse": "Omne adeo genus exempli certamine pulchro"
            },
            {
                "verse": "Eccitat egregiasque animas spe replet honesti:"
            },
            {
                "verse": "Qualis ubi Eleo sonipes de carcere missus"
            },
            {
                "verse": "Corripuit spatium atque ipso discrimine palmae"
            },
            {
                "verse": "Tum demum accendit vires seque increpat ipse"
            },
            {
                "verse": "Successu admonitus subeuntis et ilia tendit"
            },
            {
                "verse": "Impatiens culpae ac vinci dolet aemula virtus."
            },
            {
                "verse": "Interea studiis Musarum assuesce volentem"
            },
            {
                "verse": "Paulatim, blandique ediscat imagine multa"
            },
            {
                "verse": "Commenti quae Pierio nisi tecta lepore"
            },
            {
                "verse": "Horret adhuc animus tener ingeniumque recusat."
            },
            {
                "verse": "Aspera enim via virtutum acclivisque recessus"
            },
            {
                "verse": "Ducendusque puer quasi versicolora per arva,"
            },
            {
                "verse": "Ac veluti intexendi aditus foliisque rosaque"
            },
            {
                "verse": "Fallendusque labor vario oblectamine rerum;"
            },
            {
                "verse": "Ceu cum littoribus vacuis innupta puella"
            },
            {
                "verse": "Processit longe et comites matremque reliquit"
            },
            {
                "verse": "Imprudens, ludo intenta attritisque lapillis,"
            },
            {
                "verse": "Nec, revocata nisi, errorem vix denique sensit."
            },
            {
                "verse": "Adde quod et numerus multum modulataque pollet"
            },
            {
                "verse": "Iunctura illabique animo atque illapsa teneri."
            },
            {
                "verse": "Tu modo non tantum obscoenos, obprobria Phoebi,"
            },
            {
                "verse": "Edico, procul, o, vates, procul inde relega,"
            },
            {
                "verse": "Dignos qui scelerum persolvant sanguine poenas"
            },
            {
                "verse": "Aut vivi terrae infossi aut vivi ignibus hausti,"
            },
            {
                "verse": "Sed quoscunque olim nihil in commune referre"
            },
            {
                "verse": "Videris et versus apinis implere sonoros."
            },
            {
                "verse": "Nam quae foeda viro iactura in principe plus est"
            },
            {
                "verse": "Temporis aut tam nulla hominum reparabilis arte,"
            },
            {
                "verse": "Cui centum hinc aures pateant licet indeque centum"
            },
            {
                "verse": "Lernaeique modo geminet capita undique monstri,"
            },
            {
                "verse": "Vix ideo fuerit rebus satis unus agendis,"
            },
            {
                "verse": "Nec facile imbutus nugis queat inde revelli"
            },
            {
                "verse": "Vanaqua multiloquae deponere gaudia linguae?"
            },
            {
                "verse": "Nam, siquis putet utilibus conferre cavenda"
            },
            {
                "verse": "Et velit oppositis rectum cognoscere ab ipsis,"
            },
            {
                "verse": "Id tamen haud prius, exactis nisi mollibus annis,"
            },
            {
                "verse": "Audeat, et longo compostis moribus usu;"
            },
            {
                "verse": "Quamvis tunc quoque non ullis praesentibus aures"
            },
            {
                "verse": "Inquinet: ipse legat moneo quae multa relatu"
            },
            {
                "verse": "Foeda, nec admisso violet male teste pudorem."
            },
            {
                "verse": "Nonne vides vitaque graves et moribus olim"
            },
            {
                "verse": "Inter se licet alterno sermone remissos,"
            },
            {
                "verse": "Non nisi contecto quaedam capite inque voluto"
            },
            {
                "verse": "Dicere? Tanta bonis servandi cura modesti est!"
            },
            {
                "verse": "Aut nanque est fugienda omnis lascivia prorsus"
            },
            {
                "verse": "Aut sic attingenda, velut qui castra sequutus"
            },
            {
                "verse": "Hostica barbarici explorat catus agmina valli,"
            },
            {
                "verse": "Militiaeque acri primis consuetus ab annis"
            },
            {
                "verse": "Marcentes epulis passim luxuque fluentes,"
            },
            {
                "verse": "Scortaque craterasque inter patriosque ululatus,"
            },
            {
                "verse": "Ridet, et in longum mentem vovet hostibus illam."
            },
            {
                "verse": "Forsitan et Satyros ponam qua parte requiris:"
            },
            {
                "verse": "Utile nimirum est virtutem audire loquentes,"
            },
            {
                "verse": "Si modo virtutem, non pessima quaeque loquuntur"
            },
            {
                "verse": "Flagitia et foedant etiam bona siqua pudendis."
            },
            {
                "verse": "Nam qui multa negat linguae reticenda modestae"
            },
            {
                "verse": "Et putat in solis crimen consistere rebus"
            },
            {
                "verse": "Aut hominem populo ceu poma feracia testae"
            },
            {
                "verse": "Inserit, ah, tenerae ne se mihi perditus auri"
            },
            {
                "verse": "Insinuet pulchrumque pudens canis ore lacessat:"
            },
            {
                "verse": "Nec gnarus naturae hominum, quae turpia visu"
            },
            {
                "verse": "Abdidit amovitque oculis latitantia nostris,"
            },
            {
                "verse": "Provida in exemplum atque imitamina gentibus aegris,"
            },
            {
                "verse": "Nec Phoebi Aonidumque novem sortisque professae."
            },
            {
                "verse": "Nam quis non videat sacrum, coelestia dona,"
            },
            {
                "verse": "Carmen et ex ipsis adytis quandoque profectum,"
            },
            {
                "verse": "Non homini tribuisse deos, ne scilicet error"
            },
            {
                "verse": "Devius et culpae scelerum praecone carerent,"
            },
            {
                "verse": "Sed neu relligio divum contempta iaceret,"
            },
            {
                "verse": "Neu virtus laudata parum, neu semina prima"
            },
            {
                "verse": "Ignorata vicesque astrorum et legifer axis"
            },
            {
                "verse": "Et quid quisque sibi aut patriae, quid debet amicis?"
            },
            {
                "verse": "Sed neque vere novo quot sese floribus arbor"
            },
            {
                "verse": "Induat autumno refert, nisi mitia servat"
            },
            {
                "verse": "Et totidem ramis suspendit poma gravatis,"
            },
            {
                "verse": "Nec quantum tener egregia puer indole possit,"
            },
            {
                "verse": "Si non, Socraticae mox inflammatus amore"
            },
            {
                "verse": "Pallados, Aoniis non transfuga manserit antris"
            },
            {
                "verse": "Aetatis partem haud minimam, vetera acta priorum"
            },
            {
                "verse": "Evolvens vitamque educens inde futuram:"
            },
            {
                "verse": "Quoque modo servet laudatum ad cuncta decorum"
            },
            {
                "verse": "(Nec facilis servare labor, nisi deligis artem"
            },
            {
                "verse": "Vivendi finemque animo proponis habendum)"
            },
            {
                "verse": "Quoque suos actus signo quasi dirigat omnes,"
            },
            {
                "verse": "Virtutis pulchrae memor atque unius honesti,"
            },
            {
                "verse": "Ne velut Ionio deprensus nocte silenti,"
            },
            {
                "verse": "Ignarus coeli atque aurae, dum dextera laevis"
            },
            {
                "verse": "Perturbat, longo huc fluctu iactatus et illuc"
            },
            {
                "verse": "Actus eat pelago et saevis ludibria ventis,"
            },
            {
                "verse": "Donec inhaerentem scopuli eccepere Ceraunei,"
            },
            {
                "verse": "Frustra iam implorantem undas et fata querentem"
            },
            {
                "verse": "Seque accusantem, ah miserum! et delicta fatentem."
            },
            {
                "verse": "At vitae instituat quam quis genus, ante necesse est"
            },
            {
                "verse": "Ingeniumque capax pueri penitusque videre"
            },
            {
                "verse": "Naturam et quales animorum in singula vires,"
            },
            {
                "verse": "Quid iam tum eximie, quid non feliciter audet:"
            },
            {
                "verse": "Hic salibus melior blandis, vitae ille severae,"
            },
            {
                "verse": "Ambitione alius magis applausuque Quiritum"
            },
            {
                "verse": "Temptatur studioque aurae popularis inani."
            },
            {
                "verse": "Nonne vides ille ut galeas et splendida tantum"
            },
            {
                "verse": "Tractet tela manu, placidam probet ille quietem,"
            },
            {
                "verse": "Ille nihil non dissimulet parvosque sodales"
            },
            {
                "verse": "Iam tum fallat, hic ingenue putet omnia agenda,"
            },
            {
                "verse": "Indignans vicisse, palam nisi vicerit hostem"
            },
            {
                "verse": "Congressus campoque audax concurrerit aequo?"
            },
            {
                "verse": "Has leges fatale animis venientibus astrum"
            },
            {
                "verse": "Imposuit coelique ascendens hora potentis,"
            },
            {
                "verse": "Tempore quo primum gravidae pigra pondera matris"
            },
            {
                "verse": "Formamus miseri atque alto descendere Olympo"
            },
            {
                "verse": "Cogimur, humanae passuri incommoda vitae."
            },
            {
                "verse": "Ergo, ubi naturam penitus perspexeris omnem"
            },
            {
                "verse": "Ingenitasque artes pueri et clinamina prima,"
            },
            {
                "verse": "Quamvis multa magis fortasse aliena placebunt,"
            },
            {
                "verse": "Nativis tamen insistendum dotibus atque"
            },
            {
                "verse": "Audendum nihil omnino pugnante Minerva:"
            },
            {
                "verse": "Quippe sequi id demum insipere est, quodcunque nequimus"
            },
            {
                "verse": "Assequi et egregia nostrum cum laude tueri."
            },
            {
                "verse": "Nam quid in Isthmiaco diversum agitare iuvencos"
            },
            {
                "verse": "Pulvere et affusae risum praebere coronae"
            },
            {
                "verse": "Aut terram Argei generosis scindere alumnis?"
            },
            {
                "verse": "Siqua tamen vitiosa (ferunt nam multa novales"
            },
            {
                "verse": "Ipsae etiam vitiosa, nec est teres undique quicquam),"
            },
            {
                "verse": "Siqua igitur vitiosa, omni de pectore cura"
            },
            {
                "verse": "Depellenda procul vel, si minus id licet omne,"
            },
            {
                "verse": "Flectenda in melius, rerum discrimine parvo"
            },
            {
                "verse": "Saepe malis dirimente brevi bona calle propinqua,"
            },
            {
                "verse": "Pleraque vivendo minuenda interque legenda,"
            },
            {
                "verse": "Ante tamen vires mora quam exitiosa diesque"
            },
            {
                "verse": "Afferat et fibras penetret cacoethes in imas"
            },
            {
                "verse": "Mortiferum, agricolae cura monstrante sagaci,"
            },
            {
                "verse": "Agricolae, qui primum olim lactentibus herbis"
            },
            {
                "verse": "Lappas et lolium atque infelices paliuros"
            },
            {
                "verse": "Persequitur sterilemque vetat succrescere sylvam,"
            },
            {
                "verse": "Assiduus terram rastris operaque fatigans"
            },
            {
                "verse": "Foeminea: it magnum latis longo ordine campis"
            },
            {
                "verse": "Agmen et incurvum solantur voce laborem,"
            },
            {
                "verse": "At procul aspiciens credit pecus ire viator."
            },
            {
                "verse": "Imprimis sedandae hyemes quasi totaque mentis"
            },
            {
                "verse": "Tempestas motusque omnes sub signa vocandi"
            },
            {
                "verse": "Constanti ratione et certa lege domandi,"
            },
            {
                "verse": "Ne, velut effuso sessore equa trima, vagati"
            },
            {
                "verse": "Longius abiiciant rerum finemque modumque"
            },
            {
                "verse": "Transversumque ferant hominem, nec dicta parati"
            },
            {
                "verse": "Eccipere et iussas trocleis intendere funes"
            },
            {
                "verse": "Nec nati dare, natura prohibente recurva,"
            },
            {
                "verse": "Providaque e summa puppi torquere guberna,"
            },
            {
                "verse": "Sed pecudum fugere atque sequi nimis omnia ritu"
            },
            {
                "verse": "Inconsulte, incomposite, nec pectora tantum"
            },
            {
                "verse": "Atque intus turbare animum, verum extima saepe"
            },
            {
                "verse": "Membra quoque ac vocem et vultus mutare priores."
            },
            {
                "verse": "Quod nisi commoti dominatrix certa furoris"
            },
            {
                "verse": "Adsit et excussos ratio pulcherrima frenos"
            },
            {
                "verse": "Ore remordere ac iussis parere lupatis"
            },
            {
                "verse": "Cogat, eant nulla in praeceps tardante ruina"
            },
            {
                "verse": "Perque enses et tela immissosque urbibus ignes,"
            },
            {
                "verse": "Non secus atque olim noto rectore soluti"
            },
            {
                "verse": "Flammiferi Phaetontis equi, cum foedera rerum"
            },
            {
                "verse": "Triste chaos veteremque expavit machina acervum"
            },
            {
                "verse": "Audaci culpa unius votoque protervo,"
            },
            {
                "verse": "Respexitque suum, Phlegrae post fulmina, telum"
            },
            {
                "verse": "Iuppiter et missis solvit pater ignibus ignes."
            },
            {
                "verse": "Nam, ceu corporis in membris sua munera cuique"
            },
            {
                "verse": "Sunt data, nec partes oculi pedis aut oculorum"
            },
            {
                "verse": "Bracchia, non humeri poscunt pulmonis anheli,"
            },
            {
                "verse": "Sed contenta bonis naturae singula degunt,"
            },
            {
                "verse": "Sic, animi quoniam varia est vis atque potestas"
            },
            {
                "verse": "(Una etenim imperio, geminae parere tributae),"
            },
            {
                "verse": "Cuique suae usurpandae artes, nec sorte movendum"
            },
            {
                "verse": "Decretoque Iovis praescripta et lege Promethei."
            },
            {
                "verse": "Nam perhibent, perfecta hominis compage, Prometheum"
            },
            {
                "verse": "Continuo admisisse deos ipsumque Tonantem"
            },
            {
                "verse": "Regali luxu acceptos epulisque paratis."
            },
            {
                "verse": "Forte aderant triplices praestanti aetate sorores,"
            },
            {
                "verse": "Cura quibus mensas struere et dare brutia nigra:"
            },
            {
                "verse": "Sed patria Logus hanc olim pietate receptam"
            },
            {
                "verse": "Ambrosiae assuerat divinae et nectaris haustu,"
            },
            {
                "verse": "Illas lacte ferae Scythicis aluere sub antris."
            },
            {
                "verse": "Hic opere eximie laudato atque arte magistra,"
            },
            {
                "verse": "\"Immo age,\" coelicolum pater \"has quoque, docte Prometheu,"
            },
            {
                "verse": "Adiice\" ait, \"nec te labor aut cura ulla retardet,"
            },
            {
                "verse": "Quin opus egregium atque aevum mirabile in omne"
            },
            {
                "verse": "Tergeminis his virginibus quasi civibus ornes."
            },
            {
                "verse": "Sed, ne forte duae (neque enim leve pectoris hausti"
            },
            {
                "verse": "Crimen habent referuntque Estetea fronte parentem)"
            },
            {
                "verse": "Omnem animis molem exturbent, praecordia subter"
            },
            {
                "verse": "Ponito ventorumque dato regione secunda"
            },
            {
                "verse": "Ferre vices magni praeclaro imitamine mundi;"
            },
            {
                "verse": "Hanc autem, motos componere sola tumultus"
            },
            {
                "verse": "Quae sciat et placida late regere omnia pace,"
            },
            {
                "verse": "Mandatricem operum media procul arce locato.\""
            },
            {
                "verse": "Commento applausere dei, imprimisque Prometheus"
            },
            {
                "verse": "(Sensit enim quantum aeternis immane caduca"
            },
            {
                "verse": "Concedant) orat precibus rata dicta manere."
            },
            {
                "verse": "Ergo omni exercendae opera et sua cuique facultas"
            },
            {
                "verse": "Agnoscenda usu et rerum assuetudine certa."
            },
            {
                "verse": "Nanque dabunt animos paulatim infractaque iusso"
            },
            {
                "verse": "Colla iugo dominamque ediscent ferre volentes;"
            },
            {
                "verse": "Frena tamen retinenda manu pressaeque catenae:"
            },
            {
                "verse": "Nam neque sessor equo, longa licet arte manuque"
            },
            {
                "verse": "Edomito, totas ideo concedit habenas,"
            },
            {
                "verse": "Sed gressus regit et stimulis saepe acribus urget"
            },
            {
                "verse": "Exploratque fidem et cogit meminisse magistrum."
            },
            {
                "verse": "Nam saepe insurgunt domitae et solito arma capescunt"
            },
            {
                "verse": "Acrius, extremum annixae quasi corpore venae"
            },
            {
                "verse": "Aut cum deficiente alimento flamma repente"
            },
            {
                "verse": "Emicuit luce et subita tectum omne replevit."
            },
            {
                "verse": "Hoc ubi, dura magis contendere vincla memento"
            },
            {
                "verse": "Spemque resistendi eripere et compellere primis"
            },
            {
                "verse": "Impetibus veniam orare erroremque fateri,"
            },
            {
                "verse": "Dum servata sequi carae vestigia tandem"
            },
            {
                "verse": "Assuescunt dominae et mandata capescere aventes."
            },
            {
                "verse": "Praecipue fugienda procul memorantia culpae"
            },
            {
                "verse": "Omnis et indecorum turpes fomenta ministri,"
            },
            {
                "verse": "Nec quisquam sine delectu sine iudice certo"
            },
            {
                "verse": "Convictu temere cari admittendus alumni."
            },
            {
                "verse": "Ipse autem teneris iam tum mihi laetus ab annis"
            },
            {
                "verse": "Mirari senium et parere monentibus ultro"
            },
            {
                "verse": "Aetatemque rudem fulcire aetate magistra"
            },
            {
                "verse": "Ac similem quandoque deos sibi poscere mentem."
            },
            {
                "verse": "Nunc multos blande affari atque incessere castis"
            },
            {
                "verse": "Interdum salibus, modo respondere benigne"
            },
            {
                "verse": "Omnibus et nullum non tempore laedere dicto."
            },
            {
                "verse": "Nam neque compellare isdem sermonibus omnes,"
            },
            {
                "verse": "Sed bello super atque armis rogitare magistros"
            },
            {
                "verse": "Bellandi, nautas super aequore, denique laetos"
            },
            {
                "verse": "Sementum de messe, canes nutrire paratos"
            },
            {
                "verse": "De canibus, peregre venientes quae loca et urbes,"
            },
            {
                "verse": "Quos fluvios, quid quisque ignoto viderit orbe,"
            },
            {
                "verse": "Alteriusque memor facti dictique probator"
            },
            {
                "verse": "Raro nec ingenue de se nisi nota profari;"
            },
            {
                "verse": "Quamvis expositae cutis idem animique reposti"
            },
            {
                "verse": "Et blando illustris famae perculsus amore,"
            },
            {
                "verse": "Praeferat obscuris Pelidae funera canis"
            },
            {
                "verse": "Praereptamque sibi laudem gemat acta parentis,"
            },
            {
                "verse": "Degener haud propria regni virtute parati."
            },
            {
                "verse": "Interea servare vicem atque alterna modestus"
            },
            {
                "verse": "Alloquia et coeptis finem quoque ponere verbis"
            },
            {
                "verse": "Pluraque narratis audire et condita habere"
            },
            {
                "verse": "Pectore, nec linguae temere indulgere volucri"
            },
            {
                "verse": "Aut studio respondendi pellectus inani"
            },
            {
                "verse": "Denudare palam melius quae multa latebant."
            },
            {
                "verse": "Multum adeo placidae comis pellacia vitae"
            },
            {
                "verse": "Blandaque personae vox maiestate retenta"
            },
            {
                "verse": "Saepe movent, nec vero alia magis arte tot annos"
            },
            {
                "verse": "Vidimus (infandum) duro servire tyranno"
            },
            {
                "verse": "Italiam et pelagi tabo freta marcida Etrusci"
            },
            {
                "verse": "Volvendisque ducum miserandae stragis acervis:"
            },
            {
                "verse": "Et dabat occultae documenta haud mollia mentis"
            },
            {
                "verse": "Ille quidem toto longinqui tempore regni:"
            },
            {
                "verse": "Sed quotus alterius melior sibi quisque periclo est?"
            },
            {
                "verse": "Quo magis est reputandum animo, quae denique recti"
            },
            {
                "verse": "Ipsius vis, tanta potest ubi fucus inanis"
            },
            {
                "verse": "Tantum umbra sibi virtutis promittere vana"
            },
            {
                "verse": "Atque animis hominum sese insinuare repostis."
            },
            {
                "verse": "Quod siquis nihil ad speciem quod spectet honesti"
            },
            {
                "verse": "Negligat atque decens nulla non parte requirat,"
            },
            {
                "verse": "In motu quoque non minimum gestuque virili"
            },
            {
                "verse": "Ponet et indignos removebit corpore comptus"
            },
            {
                "verse": "Illecebrasque supervacuas et Gange petitam"
            },
            {
                "verse": "Luxurie stactam imbellem costique liquores,"
            },
            {
                "verse": "Iudice vix teneris mare non prohibenda puellis."
            },
            {
                "verse": "Nam quid malobrocho et myrrha perfusus olenti"
            },
            {
                "verse": "Vir praestare queat quique emollire venenis"
            },
            {
                "verse": "Corpus et Ispanae pellem de more maritae"
            },
            {
                "verse": "Quaerat? Amat propria spectari laude virilis"
            },
            {
                "verse": "Forma, nec Assyrium quam se magis optat olere."
            },
            {
                "verse": "Est etiam pars vestitus non ultima habenda,"
            },
            {
                "verse": "Non boream modo uti defendat iniquaque flagra"
            },
            {
                "verse": "Corporibus dubiasque vices mutabilis anni,"
            },
            {
                "verse": "Sed quia non aliter fortunae oculisque tuentum"
            },
            {
                "verse": "Fit satis, et tanta maiestas regia dote"
            },
            {
                "verse": "Prodita plebeo vilis sordescit amictu."
            },
            {
                "verse": "Nam, qui iudicium de se et communia vota"
            },
            {
                "verse": "Negligit aut metui potius quam quaerit amari,"
            },
            {
                "verse": "Demens, nec videt imperium popularibus auris"
            },
            {
                "verse": "Praecipue et solido vulgi constare favore"
            },
            {
                "verse": "(Qualis erat modo qui regni non ante ruinam"
            },
            {
                "verse": "Sensit, quam subitis fractus successibus hostis"
            },
            {
                "verse": "Privato caput exilio rex obtulit ultro)"
            },
            {
                "verse": "Aut nescit contempta semel vanescere regna"
            },
            {
                "verse": "Fortunamque quati, male maiestate soluta:"
            },
            {
                "verse": "Nec vero ratione alia lita templa metallo"
            },
            {
                "verse": "Quaesitaeque olim ducibus sellaeque rotaeque"
            },
            {
                "verse": "Tot pictae, tot palmatae sceptrique superbum"
            },
            {
                "verse": "Insigne et collo pendentes divite gemmae."
            },
            {
                "verse": "Sed modus optimus in rebus: tantum extera desit"
            },
            {
                "verse": "Seu levitas seu luxuria advectusque peregre"
            },
            {
                "verse": "Ornatus novitasque animo non digna modesto."
            },
            {
                "verse": "Nam cytharae cantusque atque enervantia mentem"
            },
            {
                "verse": "Instrumenta lyrae et priscis quoque tibia probro,"
            },
            {
                "verse": "Illa quidem mensis interdum adhibenda potentum"
            },
            {
                "verse": "Virtutesque virum memorandae et splendida facta,"
            },
            {
                "verse": "Sed non attingenda etiam, aut sine testibus ullis"
            },
            {
                "verse": "Attingenda domi, nec honor quaerendus ab illis,"
            },
            {
                "verse": "Sed requies curae brevis ingenioque levamen."
            },
            {
                "verse": "Sed neque sub crotalo tenerum latus arte movere"
            },
            {
                "verse": "Regnator meus et morum quandoque futurus"
            },
            {
                "verse": "Arbiter Aethiopum discat saltare puellas"
            },
            {
                "verse": "Atque Agarena sequi molles ad tympana motus,"
            },
            {
                "verse": "Aetatis licet obprobrio corrupta reclamet"
            },
            {
                "verse": "Nobilitas choreasque assueti plaudere reges."
            },
            {
                "verse": "Nam quid iam miseri non vidimus, impius ex quo"
            },
            {
                "verse": "Havarus et Gotthis Herulus permixtus et Unnis"
            },
            {
                "verse": "Et rabies Longobarda et Germanicus Albis"
            },
            {
                "verse": "Irrupit Latio, fatisque exercita tandem"
            },
            {
                "verse": "Roma sacerdotum patuit miseranda rapinis,"
            },
            {
                "verse": "Perque nefas divisa ereptaque venditaque auro"
            },
            {
                "verse": "Imperia et partes armis variantibus ortae,"
            },
            {
                "verse": "Atque animi, invidia inflammati odiisque suorum,"
            },
            {
                "verse": "Externas sibi quaerere opes peregrinaque malle"
            },
            {
                "verse": "Regna pati quam desertis concedere fractos"
            },
            {
                "verse": "Partibus et fastus gentilis ferre tyranni."
            },
            {
                "verse": "Hinc veluti sordes tota rate plurimaque hausti"
            },
            {
                "verse": "Aequoris illuvies imum petit atque suopte"
            },
            {
                "verse": "Sentinam facit ingenio, sic undique culpae"
            },
            {
                "verse": "Contractae transversum animos egere priores"
            },
            {
                "verse": "Virtutesque mares corrupit mollior hospes"
            },
            {
                "verse": "Atque nefas fasque impune et sacra versa profanis."
            },
            {
                "verse": "Tantum autem culpasse omnes mirabile non est"
            },
            {
                "verse": "Nequitiam Venerisque malos damnasse furores:"
            },
            {
                "verse": "Nam neque deiiciat quod nos pecudum atque ferarum"
            },
            {
                "verse": "Naturae quicquam magis aut penetralibus imis"
            },
            {
                "verse": "Excutiens aeque et mentem de sede revellens,"
            },
            {
                "verse": "Nec tot confluxere aegris mala gentibus unde"
            },
            {
                "verse": "Atque neces atque exilia atque incendia saepe"
            },
            {
                "verse": "Regnorum, et simul Europae funesta Asiaeque"
            },
            {
                "verse": "Arma decennali ducentia quaeque ruina,"
            },
            {
                "verse": "Heu, male speratis Lacedaemoniis hymeneis."
            },
            {
                "verse": "Nam quid ego, veterum repetens exempla, revolvam"
            },
            {
                "verse": "Tarquinios Appique nefas immane furentis"
            },
            {
                "verse": "Aut infelicis Messenae tristia bella"
            },
            {
                "verse": "Virtutesque tot egregias bellique domique"
            },
            {
                "verse": "Demetri et rarum divinae mentis acumen"
            },
            {
                "verse": "Spurcicia miseraeque sepulta libidine vitae?"
            },
            {
                "verse": "Quid Scyllas, quid Medeas, quid Gnosida turpem,"
            },
            {
                "verse": "Cum deserta etiam post tanto Ispania bellis"
            },
            {
                "verse": "Monstret adhuc fera foemineae monumenta rapinae,"
            },
            {
                "verse": "Cum Malatestarum pateant mala, cum tua, Guido"
            },
            {
                "verse": "Infelix, cum Manfredi miserandus iniqui"
            },
            {
                "verse": "Exitus et furiis Ianarum exercitus orbis"
            },
            {
                "verse": "Atque huc atque illuc confusaque saecla ruina?"
            },
            {
                "verse": "Atque ideo puerum a coetu et muliebribus arcent"
            },
            {
                "verse": "Illecebris residesque avertunt pectore curas"
            },
            {
                "verse": "Aut duro illum venatu castoque labore"
            },
            {
                "verse": "Sylvarum exercentes aut insultibus acris"
            },
            {
                "verse": "Aemathii, non Gnosiaca contendere cornu"
            },
            {
                "verse": "Arte rudem visamque procul fixisse volucrem,"
            },
            {
                "verse": "Non torquere manu validam iuveniliter hastam"
            },
            {
                "verse": "Aclidaque intorto stridentem aptare flagello."
            },
            {
                "verse": "Saepe etiam saltu quatiunt durantque palaestra"
            },
            {
                "verse": "Actaea pugnaeque assuescunt membra futurae,"
            },
            {
                "verse": "Sive lacessere opus sive hostem exire necesse;"
            },
            {
                "verse": "Tum boream aestivosque docent contemnere soles"
            },
            {
                "verse": "Sub Iove Spartanumque Eurotam ferre decembri,"
            },
            {
                "verse": "Nec sudore famem nisi nec nisi pulvere somnos"
            },
            {
                "verse": "Velle pati, et iam tunc invento pascere frugi"
            },
            {
                "verse": "Naturam modicis contentam et sponte paratis."
            },
            {
                "verse": "Atque haec cuncta puer primis mihi regius annis"
            },
            {
                "verse": "Audeat egregiamque animi vim suscitet usu"
            },
            {
                "verse": "Virtutemque ultro atque instantes ferre labores."
            },
            {
                "verse": "Nam, quamvis sponte ingenii generosus honestum"
            },
            {
                "verse": "Appetit agnoscitque omnis, tamen aurea si non"
            },
            {
                "verse": "Accedit doctrina et promovet insita cultus,"
            },
            {
                "verse": "Aegrescit praeclara habitu natura maligno"
            },
            {
                "verse": "Paulatim, culpaeque premunt bene pectora nata"
            },
            {
                "verse": "Atque omnem captum eripiunt, ceu febre gravatus"
            },
            {
                "verse": "Cum iacet et venis iam se haud capit igneus ardor:"
            },
            {
                "verse": "Ille tamen panacenque bonam Phoebeaque vina"
            },
            {
                "verse": "Aversus fugit et sensu contraria poscit"
            },
            {
                "verse": "Corrupto miser atque odit meliora loquutos."
            },
            {
                "verse": "Nec tibi sit solum curae exercere, sed una"
            },
            {
                "verse": "Delige quos socios studiorum adiungere possis"
            },
            {
                "verse": "Aequales, quos monstratis puer artibus ante"
            },
            {
                "verse": "Ire velit contraque obniti intentius acer."
            },
            {
                "verse": "Quin etiam pharetraeque leves atque aurea frena"
            },
            {
                "verse": "Victori statuenda probrosaque praemia victo,"
            },
            {
                "verse": "Ut quem verus honor nondum eccitat, eccitet aeger"
            },
            {
                "verse": "Hunc dolor alteriusque humeris splendentia dona,"
            },
            {
                "verse": "Acceptamque notam reputans secum, aggravet ipse"
            },
            {
                "verse": "Dedecus et segnem lacrimis sese increpet ultro"
            },
            {
                "verse": "Incendatque pudore animos et suscitet ira:"
            },
            {
                "verse": "Qualis, Cecropii Eridani aut prope curva fluenta"
            },
            {
                "verse": "Ludentis totiensque Nedae vada laeta plicantis,"
            },
            {
                "verse": "Armento pulsus patrio regnisque iuvencus"
            },
            {
                "verse": "Moeret inexhaustum exilia et rivalis amari"
            },
            {
                "verse": "Successus, plagarumque immemor atque laboris"
            },
            {
                "verse": "Unam secum ignominiam amissosque hymeneos"
            },
            {
                "verse": "Mente agitat, quernoque obnixus cornua trunco"
            },
            {
                "verse": "Iam tum hostem vocat in pugnam Martemque lacessit,"
            },
            {
                "verse": "Ipsam animam dare iam pulchra pro laude paratus."
            },
            {
                "verse": "Quod siquando ducem (neque enim non tristibus armis"
            },
            {
                "verse": "Miscendus iam tum et vallum assuescendus amare),"
            },
            {
                "verse": "Ergo ducem emissis siquando praeficis alis"
            },
            {
                "verse": "Atque inimica iubes duro quatere oppida bello,"
            },
            {
                "verse": "Non illum magno Annibali aut oppone Gilippo,"
            },
            {
                "verse": "Nec sine pugnacem primis incessere Thracam"
            },
            {
                "verse": "Auspiciis: Lybiae manus et magis apta vehendis"
            },
            {
                "verse": "Mercibus Aegypto Venetum est caedenda iuventus,"
            },
            {
                "verse": "Paulatimque augendi animi et quasi Sarmata falco"
            },
            {
                "verse": "Ducendus, superando facillima quaeque, gradatim."
            },
            {
                "verse": "Nam facile exultantem animum compescere rerum"
            },
            {
                "verse": "Notitia docilique accessu fertilis aevi,"
            },
            {
                "verse": "Et quantum humanis hera possit Adrastea rebus,"
            },
            {
                "verse": "Nec quisquam audax est adeo, praesentia quem non"
            },
            {
                "verse": "Concutiant horrenda et durae mortis imago,"
            },
            {
                "verse": "Ante oculos faciem exertantis putridaque ora"
            },
            {
                "verse": "Sanguine et huic aurae supremum Acherunta minantis."
            },
            {
                "verse": "Nam contemnere opes superum et Iovis acta lacertis"
            },
            {
                "verse": "Fulmina, nec scopuli venientem horrere ruinam,"
            },
            {
                "verse": "Et nulla ratione enses ruere inter et ignem,"
            },
            {
                "verse": "Desipere id demum, quamvis plerumque videmus"
            },
            {
                "verse": "Ante tubam tales et adhuc procul hoste manente"
            },
            {
                "verse": "Turpia vicino foede dare terga periclo,"
            },
            {
                "verse": "Nec sufferre oculis venientem cernere contra."
            },
            {
                "verse": "Ergo ubi regrediendum homini, quoque usque videndum,"
            },
            {
                "verse": "Haud quia non cuicunque animanti optabile dulcem"
            },
            {
                "verse": "Conservasse animam et multis quoque saepe tributum"
            },
            {
                "verse": "Eximiae laudi fato cessisse ruenti,"
            },
            {
                "verse": "Nec posuisse leves rumores ante salutem,"
            },
            {
                "verse": "Sed quod multa dies varius volvendaque rerum"
            },
            {
                "verse": "Fert series, cum seu patriae poscente iuvandae"
            },
            {
                "verse": "Officio seu tutandorum forte suorum"
            },
            {
                "verse": "Vitandaeve notae, turpe est sibi parcere forti"
            },
            {
                "verse": "Et vitam egregio non impendisse decoro."
            }
        ]
    ]
}