{
    "author": "Pietro Odo",
    "title": "carmina",
    "url": "http://www.poetiditalia.it/texts/ODO|carm|001",
    "text": [
        [
            {
                "verse": "Faemina Campanis lucet Lucretia terris"
            },
            {
                "verse": "Aethernum famae virgo lucrata decus."
            },
            {
                "verse": "Hactenus invictum potuit quae vincere regem,"
            },
            {
                "verse": "Regem quem late maxima regna tremunt."
            },
            {
                "verse": "Ille metu populos, regem illa afflavit amore,"
            },
            {
                "verse": "Artibus ille feris, artibus illa piis."
            },
            {
                "verse": "Vinceret ut populos rex arma et bella paravit,"
            },
            {
                "verse": "Vinceret ut regem blanda puella fuit."
            },
            {
                "verse": "Blanda fuit pariter, pariter fuit illa severa"
            },
            {
                "verse": "Moribus et forma fortior usa sua;"
            },
            {
                "verse": "Qualis non Iole, qualis non Lydia fertur"
            },
            {
                "verse": "Omphale Alciden perdomuisse trucem."
            },
            {
                "verse": "Ille quidem explebat dominarum corda iubentum,"
            },
            {
                "verse": "Sed dominae explebant quicquid avebat amans;"
            },
            {
                "verse": "Fortior haec Iole est, Omphale fortior haec est,"
            },
            {
                "verse": "Alcide Alfonsus fortior ipse fuit."
            },
            {
                "verse": "Turpiter haec cupido non sese indulget amanti,"
            },
            {
                "verse": "Exigit a domina turpiter ipse nihil."
            },
            {
                "verse": "Tuque tenes sanctum, Lucretia diva, pudorem,"
            },
            {
                "verse": "Tuque tenes furias, rex generose, tuas;"
            },
            {
                "verse": "Vicerit ipsa licet regem, se vincit; at ille"
            },
            {
                "verse": "Alcides sese vincere non potuit."
            },
            {
                "verse": "Iudice me, Alfonso cedet Tirynthius heros,"
            },
            {
                "verse": "Antheum quamvis straverit ille Libim,"
            },
            {
                "verse": "Quamvis monstra potens clava tot fuderit una,"
            },
            {
                "verse": "Geryonemque trucem nubigenasque feros;"
            },
            {
                "verse": "Iudice me, Alfonsi maior constantia regis"
            },
            {
                "verse": "Quam tua in Hispanis, Scipio magne, plagis."
            },
            {
                "verse": "Tu sinis intactam, qua non caluisse puellam"
            },
            {
                "verse": "Diceris; hic ardens abstinuisse potest."
            },
            {
                "verse": "Desine Alexandrum mirari, Grecia, natas"
            },
            {
                "verse": "Quod Darii ante oculos noluit ire suos;"
            },
            {
                "verse": "Maior Alexandro rex est Alfonsus, habet qui"
            },
            {
                "verse": "Ante oculos flagrat, abstinet, odit, amat."
            },
            {
                "verse": "Regibus antiquis hic prestat, et illa puellis,"
            },
            {
                "verse": "Conferri visis si bene lecta queunt."
            },
            {
                "verse": "Vivite foelices quos tempora nulla silebunt."
            },
            {
                "verse": "Cuncta quibus nullos secla dedere pares."
            }
        ],
        [
            {
                "verse": "Hyeronima, Ausonias inter pulcherrima nymphas,"
            },
            {
                "verse": "Digna puella viro, digna puella patre,"
            },
            {
                "verse": "Alter Phebea clarus tibi contigit arte,"
            },
            {
                "verse": "Alter Romane nobilitatis honos."
            },
            {
                "verse": "Foelix nympha nimis tanti generosa parentis,"
            },
            {
                "verse": "Incolumis docto nympha futura viro,"
            },
            {
                "verse": "In tua vota precor, cui det natura colores,"
            },
            {
                "verse": "Ut tibi cum forma flammea tela dedit."
            }
        ],
        [
            {
                "verse": "Laudatos probitas facit"
            },
            {
                "verse": "Et doctrina viros lumine prospero;"
            },
            {
                "verse": "Aeternos probitas facit"
            },
            {
                "verse": "Et doctrina viros omnia saecula."
            },
            {
                "verse": "Virtus qua tua dos nitet"
            },
            {
                "verse": "Et dos ingenii splendidior tui,"
            },
            {
                "verse": "Quae te diis superis parem"
            },
            {
                "verse": "Perfectis studiis efficere incalet,"
            },
            {
                "verse": "His, inquam, meritis tuis"
            },
            {
                "verse": "Multo partus ager fenore nobilis."
            },
            {
                "verse": "Olli sunt segetes novae"
            },
            {
                "verse": "Spicis fertilibus falce secabiles,"
            },
            {
                "verse": "Olli sancta Ceres favet"
            },
            {
                "verse": "Semper flava suis muneribus recens,"
            },
            {
                "verse": "Et non vult totiens boves"
            },
            {
                "verse": "Redduci nitidis vomeribus sibi,"
            },
            {
                "verse": "Ut nunc, ceu alii solent,"
            },
            {
                "verse": "Discindas solidum cespitibus solum,"
            },
            {
                "verse": "Nunc culto melius agro"
            },
            {
                "verse": "Committas agili semina dextera;"
            },
            {
                "verse": "Hic liber tibi vepribus"
            },
            {
                "verse": "Et rubis semel et vomere sautius"
            },
            {
                "verse": "Quicquid vis tritici tuis"
            },
            {
                "verse": "Addit pollicitus laetior horreis."
            },
            {
                "verse": "Est fundo nemus undique"
            },
            {
                "verse": "Multa conspicuum gentibus arbore;"
            },
            {
                "verse": "Hic laurus pululat virens,"
            },
            {
                "verse": "Hic quercus solidis roboribus caput"
            },
            {
                "verse": "Attollit magis in dies,"
            },
            {
                "verse": "Hic succinta comas pinus, hic esculus,"
            },
            {
                "verse": "Hic buxus facilis sono,"
            },
            {
                "verse": "Hic ilex suibus grata, Ceres, tuis."
            },
            {
                "verse": "Non desunt etiam sacrae"
            },
            {
                "verse": "Luco fructiferae Palladis arbores,"
            },
            {
                "verse": "Hirtae castaneae minus"
            },
            {
                "verse": "Nec fagus superans vertice caeteras;"
            },
            {
                "verse": "Hic quoque violas polo"
            },
            {
                "verse": "Ridentes aliis floribus invenis."
            },
            {
                "verse": "Nam leni strepitu tuae"
            },
            {
                "verse": "Silvae perpetuis aura subest aquis,"
            },
            {
                "verse": "Cui numquam manus invida"
            },
            {
                "verse": "Vastantem poterit subdere circio"
            },
            {
                "verse": "Late flammifero rogum"
            },
            {
                "verse": "Et certe minus instare securibus,"
            },
            {
                "verse": "Aut ferro poterit malo"
            },
            {
                "verse": "Praeduris quoniam roboribus viget."
            },
            {
                "verse": "Illi non oberit suis"
            },
            {
                "verse": "Aestas caumatibus soleque fervido,"
            },
            {
                "verse": "Non semper gelidis hyems"
            },
            {
                "verse": "Ventis et nivibus turgida et imbribus"
            },
            {
                "verse": "Aut multi fuga temporis."
            },
            {
                "verse": "Aut mundo variae scaeptra tyrannidis"
            },
            {
                "verse": "Quam nunquam feriet minax"
            },
            {
                "verse": "Iratus valido fulmine Iuppiter."
            },
            {
                "verse": "Hanc nam polliciti dei"
            },
            {
                "verse": "Et doctrina tibi cum probitatibus"
            },
            {
                "verse": "Semper germine nobili"
            },
            {
                "verse": "Stare, at cum foliis usque virentibus"
            },
            {
                "verse": "Ingens quod tibi, Carole,"
            },
            {
                "verse": "Laus est, nec deerit gloria clarior."
            },
            {
                "verse": "Nam vates caneris novus"
            },
            {
                "verse": "Undam Pierio Castaliam in iugo"
            },
            {
                "verse": "Plenis sumere faucibus"
            },
            {
                "verse": "Semper virgineo saeptus ab agmine,"
            },
            {
                "verse": "Idcirco Latii precor"
            },
            {
                "verse": "Arretine, pater, laus, honor et decus"
            },
            {
                "verse": "Aeterne ingenio tuo"
            },
            {
                "verse": "Et nostri merito gloria saeculi,"
            },
            {
                "verse": "Qui te ceu decuit colunt,"
            },
            {
                "verse": "Inter discipulos me numeres tuos;"
            },
            {
                "verse": "Quod si sic erit, ut peto,"
            },
            {
                "verse": "Reddaturque tuis id mihi litteris,"
            },
            {
                "verse": "Susceptus videar deo"
            },
            {
                "verse": "Antris Maeoniis gratus Apollini"
            },
            {
                "verse": "Haurire et sitiens aquas"
            },
            {
                "verse": "Optatas videar fonte Heliconio."
            },
            {
                "verse": "Unum te precor ac precor,"
            },
            {
                "verse": "Postremumque velim, ast immo prius velim"
            },
            {
                "verse": "Ut Cosmo, celebri viro,"
            },
            {
                "verse": "Commendes animam terdecies meam."
            }
        ],
        [
            {
                "verse": "Corrige quos misi versus et fuste domato;"
            },
            {
                "verse": "Corrigat et stultos cornea virga pedes."
            },
            {
                "verse": "Marmorea Augusti linquebam tecta palatii,"
            },
            {
                "verse": "Auribus in nostris vox tua pulsat adhuc;"
            },
            {
                "verse": "Consilia et monitus volvebam pectore caros,"
            },
            {
                "verse": "Quales dat natis lingua paterna suis."
            },
            {
                "verse": "Dixi: in amicitia melior vel verior alter"
            },
            {
                "verse": "Esse Arretino nemo Ioanne potest."
            },
            {
                "verse": "Admonet ille meam curem studiosius artem"
            },
            {
                "verse": "Ut gravibus rebus utilibusque vacem;"
            },
            {
                "verse": "Admonet ut versus aliquando sinamus egenos."
            },
            {
                "verse": "Dives certe unquam nemo poeta fuit;"
            },
            {
                "verse": "Horridus umbrosae iacuit sub vallibus Ascrae"
            },
            {
                "verse": "Hesiodus, sparsas et male pavit oves;"
            },
            {
                "verse": "Iliaden quamvis, quamvis bene cantat Ulixem,"
            },
            {
                "verse": "Ipse tamen semper pauper Homerus erat;"
            },
            {
                "verse": "Plautinis salibus fuerat laetum omne theatrum,"
            },
            {
                "verse": "Ipse tamen duram versat in orbe molam;"
            },
            {
                "verse": "Accius arma tonat. fert raeda poemata Thespis:"
            },
            {
                "verse": "Accius et Thespis pauper uterque fuit."
            },
            {
                "verse": "Quam bene cantabat Nasonis musa feracis!"
            },
            {
                "verse": "Ipsa tamen vatem barbara pressit humus."
            },
            {
                "verse": "Scribere quid prodest Getica de Caesare lingua?"
            },
            {
                "verse": "Surdescit Latiis barbaricisque sonis."
            },
            {
                "verse": "Fraternas acies Dirceaque proelia condit"
            },
            {
                "verse": "Statius, at tristi disperit ipse fame;"
            },
            {
                "verse": "Codrus in obscura latrat sacra carmina cella,"
            },
            {
                "verse": "At tineae rodunt carmen herumque simul."
            },
            {
                "verse": "Quid numerem miseros, qui sunt sine fine poetas?"
            },
            {
                "verse": "Turba silenda mihi, praetereunda venit,"
            },
            {
                "verse": "Sat scio quod spreti semper vixere poetae;"
            },
            {
                "verse": "Ode, tamen demens esse poeta cupis."
            },
            {
                "verse": "Heu stulti vates, fama tumuistis inani!"
            },
            {
                "verse": "Fama velut nubes, quas agit Eurus, abit."
            },
            {
                "verse": "Quid, si vel semper te laudet turba probetque?"
            },
            {
                "verse": "Non comedit laudes mamma sororque tuas;"
            },
            {
                "verse": "Finibus a longis quid si scribere poeta?"
            },
            {
                "verse": "Exuriens stomachus esse poeta negat!"
            },
            {
                "verse": "Quid, te si titulo ornaret gens omnis Homeri?"
            },
            {
                "verse": "Non caleant titulo frigida membra levi!"
            },
            {
                "verse": "Praeterea, quamvis sub sacro hoc principe nil sit"
            },
            {
                "verse": "Immune et meriti nil sine sorte sui,"
            },
            {
                "verse": "Ipse tamen dignum poteris nil scribere laude,"
            },
            {
                "verse": "Nil fama et meriti conditione boni;"
            },
            {
                "verse": "Quippe tibi faveant cum forsan multa, carebis"
            },
            {
                "verse": "Tempore, tractari quo sine nulla queunt."
            },
            {
                "verse": "Poma super duris maturant tempora saxis,"
            },
            {
                "verse": "Uvaque fit dulcis, quae modo acerba fuit."
            },
            {
                "verse": "Vult Flaccus nonum sint pressa poemata in annum"
            },
            {
                "verse": "Ut sint a Musis omnia tersa novem,"
            },
            {
                "verse": "Scabraque mordaci vult reddi carmina torno"
            },
            {
                "verse": "Nulla crepido vacet deficiatque nihil;"
            },
            {
                "verse": "Tu vero in tanta quid vis componere turba,"
            },
            {
                "verse": "Quam limam rebus vis adhibere tuis?"
            },
            {
                "verse": "Hora tibi optati non ulla superfuit oci,"
            },
            {
                "verse": "Cum tandem longum senseris isse diem,"
            },
            {
                "verse": "Mane, soporifera cum vix bene nocte refectus,"
            },
            {
                "verse": "Surgis; adis solitum voce tremente locum"
            },
            {
                "verse": "Et tacita in scholam pedetentim turba refertur."
            },
            {
                "verse": "Cultae grammatices lectio prima tibi est;"
            },
            {
                "verse": "Inde boves pungis stivaque videris in ipsa;"
            },
            {
                "verse": "Inseris obliqua ligna recisa manu,"
            },
            {
                "verse": "Aut submittis equos et signas pascua capris,"
            },
            {
                "verse": "Aut apibus docto quae canit ore Maro;"
            },
            {
                "verse": "Post hunc ecce parat ter quinque volumina Naso,"
            },
            {
                "verse": "Ex homine arbustum qui facit atque feram."
            },
            {
                "verse": "Rursus grammatici se subdunt: inde labores,"
            },
            {
                "verse": "Quos durum est pueros ingeminare rudes."
            },
            {
                "verse": "Fit finis, tabulaeque crepant et prandia clamant."
            },
            {
                "verse": "Descendo; hic pectus contudit, ille caput."
            },
            {
                "verse": "Post cellae me reddo meae, stat lectulus illic,"
            },
            {
                "verse": "Bibliotheca illic, pocula, mensa, focus;"
            },
            {
                "verse": "Hic avidus lentem exiguam vel oluscula sumo,"
            },
            {
                "verse": "Et quales Codrum res habuisse ferunt."
            },
            {
                "verse": "Saepe manus triplices in eadem lance videres"
            },
            {
                "verse": "Ad cyathumque duas saepe venire manus."
            },
            {
                "verse": "Clauditur en stomachus tacito mihi lecto parumper;"
            },
            {
                "verse": "Fit strepitus, mox me trita cathedra capit;"
            },
            {
                "verse": "Heroum laudes vel Flacci exponimus ignes,"
            },
            {
                "verse": "Princeps Lesboa quos dedit ille lyra"
            },
            {
                "verse": "In medium a tota recitatur epistola turba,"
            },
            {
                "verse": "Cui placet ornatae copia rhetorices;"
            },
            {
                "verse": "Inde aliam atque aliam seriem ausculto quatioque."
            },
            {
                "verse": "Sol dat in Hesperium roscida plaustra fretum;"
            },
            {
                "verse": "Coelum autem festis signamus et astra diebus;"
            },
            {
                "verse": "Quae memorat somno Scipio visa suo."
            },
            {
                "verse": "Quid tibi iam superest ad sacras, Ode, Camoenas?"
            },
            {
                "verse": "Quo recipis, dicas, tempore in antra deas?"
            },
            {
                "verse": "Non recipis, sed si qua facis, garrisve, rudisve,"
            },
            {
                "verse": "Et venit ad limen nulla Camoena tuum;"
            },
            {
                "verse": "Pectoris atque loci vult tutos Musa recessus,"
            },
            {
                "verse": "Virgilio quales Appula rura dabant,"
            },
            {
                "verse": "Quales Cyrrheo veteres habuere sub antro"
            },
            {
                "verse": "Vates, iam quorum scripta probata volant;"
            },
            {
                "verse": "Vult famulos, gazam haud tenuem; tolerabile numquam"
            },
            {
                "verse": "Hospitium desit, quale Maronis erat,"
            },
            {
                "verse": "Cui si defuerit, recident a crinibus Hydri,"
            },
            {
                "verse": "Omnis Musa procul, spiritus omnis erit,"
            },
            {
                "verse": "Non canet Aeneam terra pelagoque vagantem"
            },
            {
                "verse": "Non adiisse Stygem, non adiisse Tybrim."
            },
            {
                "verse": "Enni, si desit tibi maior Scipio, nunquam"
            },
            {
                "verse": "Romanum Martem et Punica bella canes,"
            },
            {
                "verse": "Aut si forte canes, ut Troiam pauper Homerus,"
            },
            {
                "verse": "Statius ut Thebas Argolicosque duces,"
            },
            {
                "verse": "Aerea sub lauro tibi non lucebit imago,"
            },
            {
                "verse": "Saeviet in stomacho sed malesuada fames."
            },
            {
                "verse": "Quicquid agunt homines, curant frigusque famemque"
            },
            {
                "verse": "Arcere, imbelles et requiesse senes;"
            },
            {
                "verse": "Non speret tremulam requiescere posse senectam,"
            },
            {
                "verse": "Cui nil congestum firma iuventa dedit."
            },
            {
                "verse": "Omne hoc quod scriptum est mecum, Arretine, putabam,"
            },
            {
                "verse": "Pronus in admonitus, vir venerande, tuos."
            },
            {
                "verse": "Hoc me proposito tacita sub mente ferebam"
            },
            {
                "verse": "Praeteriensque vias praeteriensque forum."
            },
            {
                "verse": "Ecce domum subeo; tali quoque mente subibam,"
            },
            {
                "verse": "Velle meum plectrum frangere, velle lyram."
            },
            {
                "verse": "Diximus: Ite fides procul hinc et inutile carmen;"
            },
            {
                "verse": "Nil mihi vobiscum est amplius, ite procul!"
            },
            {
                "verse": "Cesserat ex animo versus, tua iussa facesso."
            },
            {
                "verse": "Fessa dehinc molli membra repono toro."
            },
            {
                "verse": "Cuncta silent, suadet nox intempesta soporem;"
            },
            {
                "verse": "Non hebetat solitus lumina nostra sopor."
            },
            {
                "verse": "Nescio quid rerum trepidus dum suspicor, ecce"
            },
            {
                "verse": "Constrepuitque torus constrepuitque domus,"
            },
            {
                "verse": "Ante oculos mira rutilarunt luce puellae:"
            },
            {
                "verse": "Extemplo Aonias conspicor esse deas."
            },
            {
                "verse": "Arduus ante illas cithara fulgebat eburna"
            },
            {
                "verse": "Phoebus; dat quassis talia verba comis:"
            },
            {
                "verse": "\"Tu mea qui totiens adiisti numina supplex,"
            },
            {
                "verse": "Tu per me voto cui via facta tuo est,"
            },
            {
                "verse": "Deseris en dulces cantus et munera divum,"
            },
            {
                "verse": "Qualia amat magni splendida mensa Iovis?"
            },
            {
                "verse": "Est levitas aliquem votis sibi poscere amicum,"
            },
            {
                "verse": "Post habitum media deseruisse via!"
            },
            {
                "verse": "Est levitas teneris artem sibi ducere ab annis"
            },
            {
                "verse": "Et bene cum ducta est deseruisse male."
            },
            {
                "verse": "Dic qui per varios tecum venere labores"
            },
            {
                "verse": "Et comites lateri conseruere tuo;"
            },
            {
                "verse": "Nempe scio: dices versus et munera nostra."
            },
            {
                "verse": "Non adeo es fallax; dicere verba soles."
            },
            {
                "verse": "Dic Laris amissi quae sunt solata dolores,"
            },
            {
                "verse": "Et puero ablatum quae gemuere patrem?"
            },
            {
                "verse": "Carmina sunt duros semper solata dolores,"
            },
            {
                "verse": "Carmina fortunam congemuere tuam."
            },
            {
                "verse": "Dic, quis te notum (si terrae es cognitus ulli)"
            },
            {
                "verse": "Reddidit? E solo carmine notus eris."
            },
            {
                "verse": "Si quos forsan habes veros, quis fecit amicos?"
            },
            {
                "verse": "Quoque aditu es sociis iunctus amore tuis?"
            },
            {
                "verse": "Quis tibi longinqua socios regione salutat?"
            },
            {
                "verse": "Quis tenet absentis foedus amicitiae?"
            },
            {
                "verse": "Quis tibi si sit opus, livori et dentibus atris"
            },
            {
                "verse": "Respondet? Clypeus quis tibi et hasta fuit?"
            },
            {
                "verse": "Sat scio: vis versum mihi respondere lyramque,"
            },
            {
                "verse": "Quae fuit in rebus duxque comesque tuis;"
            },
            {
                "verse": "Quare igitur facinus tam dirum mente volutas,"
            },
            {
                "verse": "Quae te Thesiphone, quaeve Megera tulit?"
            },
            {
                "verse": "Quid linquis carmen, quid carmen inutile dicis?"
            },
            {
                "verse": "Grata fuere sacro carmina Pontifici;"
            },
            {
                "verse": "Munere te affecit, donavit carmina nummis,"
            },
            {
                "verse": "Ingenia atque artes excolit ille sacras."
            },
            {
                "verse": "Quo duce pontificum, latis quo principe terris"
            },
            {
                "verse": "Quid dubitas meriti praemia ferre tui?"
            },
            {
                "verse": "Etsi carminibus non dentur munera, munus"
            },
            {
                "verse": "Conficiunt meriti conscia corda sui."
            },
            {
                "verse": "Magna putat stoicus virtutis praemia, scire"
            },
            {
                "verse": "Virtutis rectam se tenuisse viam;"
            },
            {
                "verse": "Praeterea num te, quas cernis, forma sororum,"
            },
            {
                "verse": "Num decus et splendor delitiaeque tenent?\""
            },
            {
                "verse": "Finierat Phoebus; divae subiere Camoenae,"
            },
            {
                "verse": "Corda mihi variis obstupuere sonis."
            },
            {
                "verse": "Prima suam Clio celebri cum nomine laudem"
            },
            {
                "verse": "Promittit studiis ambitiosa meis;"
            },
            {
                "verse": "Altera, florentes herbis redimita capillos,"
            },
            {
                "verse": "Efflat blanditias pulchra Thalia suas;"
            },
            {
                "verse": "Tertiaque Euterpe laeto me corde futurum"
            },
            {
                "verse": "Admonet exornans, si sua facia sequar."
            },
            {
                "verse": "Terpsichore festas agitabat quarta choreas,"
            },
            {
                "verse": "Pollicita haec festos se mihi ferre dies;"
            },
            {
                "verse": "Flava Erato molles spirabat ab ore calores,"
            },
            {
                "verse": "Quos circa punctum dat volitare iecur;"
            },
            {
                "verse": "Sexta venit multas succincta Polymnia laudes,"
            },
            {
                "verse": "Offert multiplici quas mihi ab ore sonans."
            },
            {
                "verse": "Carmina carminibus miscebat septima dictis"
            },
            {
                "verse": "Melpomene, et laudem porrigit illa suam."
            },
            {
                "verse": "Urania elata stellas cervice tuetur"
            },
            {
                "verse": "Meque monet gemini quaerere mira poli;"
            },
            {
                "verse": "Ultima Calliope, splendens regina sororum,"
            },
            {
                "verse": "Carminis egregium fundit ab ore decus:"
            },
            {
                "verse": "\"Quamvis, dicit, opes tibi nec nunc ocia dentur,"
            },
            {
                "verse": "Qualia divinum tempora carmen amat,"
            },
            {
                "verse": "Perge, age, de facili quales modo fundis ab ore,"
            },
            {
                "verse": "Per medias turbas confice versiculos."
            },
            {
                "verse": "Tempus erit quo forte aliquis dignabitur aulam"
            },
            {
                "verse": "Pandere et ingenio suppeditare tuo."
            },
            {
                "verse": "Tunc ego te Aonia secretum valle recondam,"
            },
            {
                "verse": "Tunc per Pierium fas erit ire iugum\"."
            },
            {
                "verse": "Plura loquebatur; veneratus numina surgo,"
            },
            {
                "verse": "Haurio divinum quem dabat illa sonum,"
            },
            {
                "verse": "Montibus auritas posset quo ducere quercus,"
            },
            {
                "verse": "Quo repetant fontes flumina versa suos;"
            },
            {
                "verse": "Allicere ad sese sic me studiosius ardet;"
            },
            {
                "verse": "Allicior: quercu non mage durus ero."
            },
            {
                "verse": "Et sic adversus rursum, Arretine, redimus;"
            },
            {
                "verse": "Numina in admonitus ipsa fuere tuos."
            },
            {
                "verse": "Numinibus sacris homines parere necesse est,"
            },
            {
                "verse": "Nolentes Stygios morte videre lacus."
            }
        ],
        [
            {
                "verse": "Pontifex latis venerate terris,"
            },
            {
                "verse": "Cuius in solis humeris recumbit"
            },
            {
                "verse": "Quicquid est usquam fidei Latinae"
            },
            {
                "verse": "Sanctus et orbis,"
            },
            {
                "verse": "Barbiton sacram memorare famam"
            },
            {
                "verse": "Non venit, grandi sonitura voce"
            },
            {
                "verse": "Gesta, virtutem, benefacta, laudem"
            },
            {
                "verse": "Non morituram."
            },
            {
                "verse": "Non solent blandis generosa corda"
            },
            {
                "verse": "Laudibus molles aperire mentes,"
            },
            {
                "verse": "Ipsa sed sua gaudent mage protulisse"
            },
            {
                "verse": "Conscia rectum."
            },
            {
                "verse": "Et licet praeclara Themistoclis vox"
            },
            {
                "verse": "Haec erat: \"nullum sibi gratiorem"
            },
            {
                "verse": "Esse quam qui se sua vel benignus"
            },
            {
                "verse": "Facta probaret\","
            },
            {
                "verse": "Non tamen sic me studeo esse gratum"
            },
            {
                "verse": "Principi, cuius grave pondus habet"
            },
            {
                "verse": "Gesta non nostris humeris ferendum, at"
            },
            {
                "verse": "Virgilianis."
            },
            {
                "verse": "Deteram quicquid, bone rex, tuarum"
            },
            {
                "verse": "Sumpsero rerum fidibus lyraque"
            },
            {
                "verse": "Seu tuba horrenda et graviora cantu"
            },
            {
                "verse": "Amplificandum."
            },
            {
                "verse": "Ergo si pergens iter institutum"
            },
            {
                "verse": "Scripserim nostri modo pauca voti,"
            },
            {
                "verse": "Carminis mater pia mi favebit"
            },
            {
                "verse": "Calliopea."
            },
            {
                "verse": "Publicos semper vigilans in usus,"
            },
            {
                "verse": "Semper humano generi paratus,"
            },
            {
                "verse": "Semper incumbens studiosus omni"
            },
            {
                "verse": "Commoditati"
            },
            {
                "verse": "Plurimos quondam meritis probatos"
            },
            {
                "verse": "Meque Romano populo dedisti,"
            },
            {
                "verse": "Ut dies nostros tereremus illi"
            },
            {
                "verse": "Sedula turba:"
            },
            {
                "verse": "Ille civilis sinuosa iuris"
            },
            {
                "verse": "Verba dissolvens, aperire legum"
            },
            {
                "verse": "Nititur sensus moriens in altos"
            },
            {
                "verse": "Undique mersus;"
            },
            {
                "verse": "Ille naturam speculatur amplam,"
            },
            {
                "verse": "Instat abstrusas memorare causas,"
            },
            {
                "verse": "Quattuor monstrans elementa in omne"
            },
            {
                "verse": "Currere corpus;"
            },
            {
                "verse": "Hic, quibus possit melius probari"
            },
            {
                "verse": "Artibus verum, digitis reformat;"
            },
            {
                "verse": "Ducit angustas celere in figuras"
            },
            {
                "verse": "Maxima quaeque."
            },
            {
                "verse": "Alter astrorum varians stupendos"
            },
            {
                "verse": "Circulis cursus, iter omne caeli"
            },
            {
                "verse": "Signat, ut semper moderante circum"
            },
            {
                "verse": "Turbine fertur;"
            },
            {
                "verse": "Alter horrendas Stygiae paludis"
            },
            {
                "verse": "Crimini poenas minitatur atque"
            },
            {
                "verse": "Moribus sanctis sacra pollicetur"
            },
            {
                "verse": "Taeda Tonantis,"
            },
            {
                "verse": "Et Deum monstrans triplicemque formam"
            },
            {
                "verse": "Nam Deum hanc illam tamen esse sancit"
            },
            {
                "verse": "Sic Deum, ut primo tria qui sub uno"
            },
            {
                "verse": "Nomine signat."
            },
            {
                "verse": "Quisquis se demum proprias per artes"
            },
            {
                "verse": "Versat incumbens, tamen est laborum"
            },
            {
                "verse": "Finis, ut primum Procyon furenti"
            },
            {
                "verse": "Sidere regnat."
            },
            {
                "verse": "Dum furit torvi mala vis Leonis,"
            },
            {
                "verse": "Dum siti tristes moriuntur herbae,"
            },
            {
                "verse": "Dum gregi pastor meditatur altam"
            },
            {
                "verse": "Languidus umbram,"
            },
            {
                "verse": "Quisquis in rauca fuerit cathedra"
            },
            {
                "verse": "Frigus aspectus patiens acutum,"
            },
            {
                "verse": "Cana dum terras operit pruina,"
            },
            {
                "verse": "Iam requiescit,"
            },
            {
                "verse": "Et Iovem gaudens hyemi dedisse"
            },
            {
                "verse": "Asperum metas, placidus revisit"
            },
            {
                "verse": "Quicquid est laetum geniali in arvo."
            },
            {
                "verse": "Florea rura."
            },
            {
                "verse": "Balneis nunc se reficit medendo"
            },
            {
                "verse": "Parvulo, qui se cruciat, dolori,"
            },
            {
                "verse": "Exit ut quondam posito superbus"
            },
            {
                "verse": "Tergore serpens."
            },
            {
                "verse": "Nunc in herboso iuvat esse campo"
            },
            {
                "verse": "Aut per umbrosi iuga celsa montis,"
            },
            {
                "verse": "Torva delectat nimium ferarum"
            },
            {
                "verse": "Agmina obire;"
            },
            {
                "verse": "Nunc canes inter stipulas anhelos"
            },
            {
                "verse": "Nare captantes tenuem sagaci"
            },
            {
                "verse": "Hinc et hinc auram vocitare gratum"
            },
            {
                "verse": "Mergere reti est,"
            },
            {
                "verse": "Seque mersantes fluvio salubri"
            },
            {
                "verse": "Hos iuvat flavum Tiberim subire,"
            },
            {
                "verse": "Ludere aut glauco modice in salicto"
            },
            {
                "verse": "Non sine plausu."
            },
            {
                "verse": "Sunt quibus gratas nimium videmus"
            },
            {
                "verse": "Vineas divis virides Latinis,"
            },
            {
                "verse": "Hicque foelices patre sub Lyaeo"
            },
            {
                "verse": "Ducere coenas;"
            },
            {
                "verse": "Ille vernantes abit in recessus"
            },
            {
                "verse": "Et latet occultis recubans in hortis,"
            },
            {
                "verse": "Aura dum lenis crepitante fronde"
            },
            {
                "verse": "Aethera mulcet."
            },
            {
                "verse": "Multa quid pergam memorare frustra,"
            },
            {
                "verse": "In quibus fessos animos relaxant"
            },
            {
                "verse": "Et gravi cura studio remictunt,"
            },
            {
                "verse": "Quos memoravi."
            },
            {
                "verse": "Sed putes, patrum pater ample, nolim"
            },
            {
                "verse": "Ulla me rerum teneat cupido"
            },
            {
                "verse": "Talium; solo placet esse in antro Calliopeae."
            },
            {
                "verse": "Hic canens dulci fruitur labore"
            },
            {
                "verse": "Meque non nunquam taciturna lenit,"
            },
            {
                "verse": "Hic habet semper genus omne mecum"
            },
            {
                "verse": "Delitiarum."
            },
            {
                "verse": "Ante nunc nostros oculos iacentem"
            },
            {
                "verse": "Sistit aut Ascram et nemorosa Tempe"
            },
            {
                "verse": "Ilice aut multa gregibus secantem"
            },
            {
                "verse": "Nigrum Erymanthum;"
            },
            {
                "verse": "Nuncque Meandri Phrygios per agros"
            },
            {
                "verse": "Mille recursus placidosque flexus,"
            },
            {
                "verse": "Thessalum Amphrysum, viridique laetas"
            },
            {
                "verse": "Gramine ripas"
            },
            {
                "verse": "Pingit et Nisam gravidamque Lesbon,"
            },
            {
                "verse": "Vitibus claram celebremque vino"
            },
            {
                "verse": "Cum Chyo Naxon, iuga vel Phalerni"
            },
            {
                "verse": "Atque Vesevo;"
            },
            {
                "verse": "Nuncque picturat gelidos Salusti,"
            },
            {
                "verse": "Sive Luculli dea Ienis hortos;"
            },
            {
                "verse": "Enque Pheacum querulo virecta"
            },
            {
                "verse": "Fonte susurrant."
            },
            {
                "verse": "Tanta cum vobis igitur voluptas"
            },
            {
                "verse": "Esse non noto soleat sub antro,"
            },
            {
                "verse": "Quid mihi quaeram male sanus ultra,"
            },
            {
                "verse": "Quidve rogabo?"
            },
            {
                "verse": "Voveram ut Divae peterem Loretae"
            },
            {
                "verse": "Templa Piceno celebrata in agro,"
            },
            {
                "verse": "Templa fortunas miserata duras"
            },
            {
                "verse": "Supplice voto;"
            },
            {
                "verse": "Vovi, et aestates abiere plures,"
            },
            {
                "verse": "Hei mihi misero! nimium Deorum"
            },
            {
                "verse": "Sum memor. Crimen, Dea, parce fasso;"
            },
            {
                "verse": "Parce dolenti."
            },
            {
                "verse": "Poenitet non te coluisse ritu,"
            },
            {
                "verse": "Quo decet rerum coluisse Matrem,"
            },
            {
                "verse": "Quo decet fontem veneremur almum"
            },
            {
                "verse": "Divitiarum."
            },
            {
                "verse": "Debitam dudum doleo salutem"
            },
            {
                "verse": "Tam diu pressa tacuisse voce,"
            },
            {
                "verse": "Quae fuit sacram mihi flexo ad aedem"
            },
            {
                "verse": "Ante canenda,"
            },
            {
                "verse": "Ut tuum audiret, Dea vera, numen"
            },
            {
                "verse": "Quisquis astaret inhians acutis"
            },
            {
                "verse": "Auribus, quando tremebundus in haec"
            },
            {
                "verse": "Verba venirem."
            },
            {
                "verse": "Tristis exhaustos tenuatus artus,"
            },
            {
                "verse": "Pallidus, foedo macilentus ore,"
            },
            {
                "verse": "Odus ad cymbam Stygiae paludis"
            },
            {
                "verse": "Iam properabam."
            },
            {
                "verse": "Intimas febris populare fibras"
            },
            {
                "verse": "Quae modo Aetnaeos superabat ignes,"
            },
            {
                "verse": "Nuncque Rhiphaeos gelido sub axe"
            },
            {
                "verse": "Vinceret amnes,"
            },
            {
                "verse": "Ut Notus baccans Libycas per undas"
            },
            {
                "verse": "Saevit in quasso fremebundus alto"
            },
            {
                "verse": "Spumeus mixtas revomens harenas"
            },
            {
                "verse": "Litora tundit,"
            },
            {
                "verse": "Et fretum nigros sinuans in arquus"
            },
            {
                "verse": "Inflat undarum tumidas latebras"
            },
            {
                "verse": "Rauca sub toto geminat profundo"
            },
            {
                "verse": "Murmura late."
            },
            {
                "verse": "Flammeus sic me cruciabat ardor,"
            },
            {
                "verse": "Frigus alternum quatiebat inde"
            },
            {
                "verse": "Dente frendentem tremulumque subter"
            },
            {
                "verse": "Pondera mille."
            },
            {
                "verse": "Saepius tristes abiere amici,"
            },
            {
                "verse": "Quando viderunt mala tanta nostrum"
            },
            {
                "verse": "In caput, quos nec licuit videre,"
            },
            {
                "verse": "Nec venerari."
            },
            {
                "verse": "Nunc mihi dira moriens phrenesi"
            },
            {
                "verse": "Aut per obscuras Erebi cavernas,"
            },
            {
                "verse": "Aut per intortos pavidus colubros"
            },
            {
                "verse": "Ire videbar;"
            },
            {
                "verse": "Rupe nunc caelsa fluvius cadentem"
            },
            {
                "verse": "Visus est unda recreare leni,"
            },
            {
                "verse": "Post supra missam monuisse mentem"
            },
            {
                "verse": "Corpore merso,"
            },
            {
                "verse": "Aeacum circa solio imminentem"
            },
            {
                "verse": "Iudicem moestas trepidasque turmas"
            },
            {
                "verse": "Meque mirantem novitatis quicquam"
            },
            {
                "verse": "Paene notavi,"
            },
            {
                "verse": "Paene et alterius fidibus canentem"
            },
            {
                "verse": "Vidimus plectro modulante Sappho"
            },
            {
                "verse": "Lesbias questam nimium puellas"
            },
            {
                "verse": "Isse nitentes;"
            },
            {
                "verse": "Paene et audivi graviore cantu"
            },
            {
                "verse": "Quantus Alcaeus fera suscitaret"
            },
            {
                "verse": "Bella, ut exactos memorans tyrannos"
            },
            {
                "verse": "Cogeret umbras."
            },
            {
                "verse": "Noluit divae pietas Mariae,"
            },
            {
                "verse": "Naufragus quam tunc totiens vocavi"
            },
            {
                "verse": "Spiritus vocem quotiens peregit,"
            },
            {
                "verse": "Ut moreremur."
            },
            {
                "verse": "Tunc sub extremam pereuntis horam,"
            },
            {
                "verse": "Diva, dixisti: \"redeas iubemus\";"
            },
            {
                "verse": "Tuque me nigri revocasti ab atris"
            },
            {
                "verse": "Faucibus Orci,"
            },
            {
                "verse": "\"Vive\", mandasti. \"valeasque nostro"
            },
            {
                "verse": "Munere, o posthac melior future,"
            },
            {
                "verse": "Sive in activam placet ire vitam"
            },
            {
                "verse": "Mille per astus,"
            },
            {
                "verse": "Sive te forsan mage dedicabis"
            },
            {
                "verse": "Abditae sedi nemorique sacro,"
            },
            {
                "verse": "Semper attentum dare liberales"
            },
            {
                "verse": "Tempus in artes\"."
            },
            {
                "verse": "Iam vides, rerum pater atque custos"
            },
            {
                "verse": "Gentis humanae, decus adde Olympi,"
            },
            {
                "verse": "Qua patet clara spatium sub Arcto,"
            },
            {
                "verse": "Grande futurum,"
            },
            {
                "verse": "Iam vides divae incolumis Loretae"
            },
            {
                "verse": "Debeam quantis precibus salutem"
            },
            {
                "verse": "Dicere, ut parcat nimium morato"
            },
            {
                "verse": "Visere templum."
            },
            {
                "verse": "Quae Deo quisquam bene pollicetur,"
            },
            {
                "verse": "Vota ut exolvat meminisse debet,"
            },
            {
                "verse": "Ne scelus sera luet inde nocte"
            },
            {
                "verse": "Triplice poena."
            },
            {
                "verse": "Poena commissi comes est reatus"
            },
            {
                "verse": "Clauda, sed pernix sequitur nocentem,"
            },
            {
                "verse": "Ungue vivaces animas prehendens"
            },
            {
                "verse": "Ossa relinquit;"
            },
            {
                "verse": "Ergo non supplex precor ut laborem"
            },
            {
                "verse": "Debitum voto mihi tu remictas,"
            },
            {
                "verse": "Caelitus quamvis tibi missa luxit"
            },
            {
                "verse": "Plena facultas."
            },
            {
                "verse": "Nam Deus nostram statuens salutem"
            },
            {
                "verse": "In polum fausta referendus aura"
            },
            {
                "verse": "Se deum gestis hominemque fassus:"
            },
            {
                "verse": "\"Heus, Petre\" dixit"
            },
            {
                "verse": "\"Accipe has cura vigilante claves,"
            },
            {
                "verse": "Cardinem summi quibus ipse coeli"
            },
            {
                "verse": "Ut velis ducas varius, quibus vis"
            },
            {
                "verse": "Claude aperique,"
            },
            {
                "verse": "Quicquid in terra fieri iubebis"
            },
            {
                "verse": "Sanciat coelum melius necesse est."
            },
            {
                "verse": "Nam Deus, rerum pater atque princeps,"
            },
            {
                "verse": "Omnia firmat."
            },
            {
                "verse": "Quod ligas terra, ligat altus aether,"
            },
            {
                "verse": "Tanta tam parvis dabitur potestas"
            },
            {
                "verse": "Clavibus, tanto rutilant honore"
            },
            {
                "verse": "Leniter actae,"
            },
            {
                "verse": "Mille quod numquam faciant tyranni,"
            },
            {
                "verse": "Classe seu latas volitent in undas,"
            },
            {
                "verse": "Sive disponant acies atroci"
            },
            {
                "verse": "Marte tremendas.\""
            },
            {
                "verse": "Tu potes solo, pater alte, verbo,"
            },
            {
                "verse": "Tu potes sancto, venerande, nutu,"
            },
            {
                "verse": "Tu potes versa in foribus serenis"
            },
            {
                "verse": "Clave nitenti;"
            },
            {
                "verse": "Non tamen supplex precor ut laborem"
            },
            {
                "verse": "Debitum voto mihi tu remictas,"
            },
            {
                "verse": "Sed sinas Divae videam benignae"
            },
            {
                "verse": "Limina praesens."
            },
            {
                "verse": "Annuis: de me iuvenes susurrent!"
            },
            {
                "verse": "Annuis: nobis populus reclamet!"
            },
            {
                "verse": "Te, pater, fixis oculis tremiscam,"
            },
            {
                "verse": "Te venerabor."
            }
        ],
        [
            {
                "verse": "Candide, cui nomen designat candida mentis"
            },
            {
                "verse": "Dona, salutatum te pia causa facit,"
            },
            {
                "verse": "Nonne ego promeritum te, Candide docte, salutem,"
            },
            {
                "verse": "Cum mea laudasti carmina lecta semel?"
            },
            {
                "verse": "Lecta semel satis est homini, quem plurima fecit"
            },
            {
                "verse": "Doctrina in multas nomen habere plagas."
            },
            {
                "verse": "Versibus in nostris facientem versibus auram"
            },
            {
                "verse": "Dixisti, et rauco dicta carere sono;"
            },
            {
                "verse": "Utque soles mixta comis gravitate videri,"
            },
            {
                "verse": "Adiicis haec facili dulcia verba ioco:"
            },
            {
                "verse": "Esse aliquos, quorum scabra raucedine versus"
            },
            {
                "verse": "Non dicant quae optent, sed magis illa rudant,"
            },
            {
                "verse": "Hosque tibi haud versus, sed saccos forte videri"
            },
            {
                "verse": "Oppletos querula quos nuce marmor agat."
            },
            {
                "verse": "At tua non talem cum me sententia fecit."
            },
            {
                "verse": "Debeo, iudicio, Candide docte, tuo."
            },
            {
                "verse": "Sed magis inceptas quod nos hortatus ad artes,"
            },
            {
                "verse": "Es visus remis addere vela meis."
            },
            {
                "verse": "Vela meis remis addit qui carmina laudat,"
            },
            {
                "verse": "Laus quamquam stultos currere saepe facit."
            },
            {
                "verse": "Laudibus at veteres scimus certasse poetas"
            },
            {
                "verse": "Inque necem pugiles laudis amore trahi;"
            },
            {
                "verse": "Laus iussit priscos tantum insudare Quirites"
            },
            {
                "verse": "Esset ut imperio subdita terra suo;"
            },
            {
                "verse": "Laus dulcis caecas Argon deduxit in undas,"
            },
            {
                "verse": "Laudibus et placidis fortior Hector eras!"
            },
            {
                "verse": "Denique mortales incendit gloria cunctos,"
            },
            {
                "verse": "Gloria non armis, non rate danda mihi,"
            },
            {
                "verse": "Sed studio, teneris quo sum versatus ab annis,"
            },
            {
                "verse": "Si labor et Musae quid meruere meae."
            },
            {
                "verse": "\"Artibus exhibiti contusum pectus honores"
            },
            {
                "verse": "Exacuunt; blanda est gloria, blandus honor\"."
            },
            {
                "verse": "Hoc Mecenati dixisti, Candide, nostro"
            },
            {
                "verse": "Auxilio ingeniis esset ut ille bonis;"
            },
            {
                "verse": "Is quantum faveat doctis doctisque futuris"
            },
            {
                "verse": "Ante alios primus testificabor ego."
            },
            {
                "verse": "Hoc duce pontifici data sunt mea carmina sacro,"
            },
            {
                "verse": "Hoc duce carminibus gratia facta meis"
            },
            {
                "verse": "Non tamen ille parum Noxetus Pollio nobis"
            },
            {
                "verse": "Favit, et amborum debitor unus ero;"
            },
            {
                "verse": "Et tu concedes numerum ducendus ad illum,"
            },
            {
                "verse": "Qui bene de nobis non meruere parum."
            }
        ],
        [
            {
                "verse": "Quae fuerat multis quassata et foeda ruinis"
            },
            {
                "verse": "Roma nitet, scriptis integra facta tuis;"
            },
            {
                "verse": "Gratius esse potest et nil optatius umquam,"
            },
            {
                "verse": "Blonde, mihi; quare debeo multa tibi,"
            },
            {
                "verse": "Qui facis Italiam velut alti e culmine montis"
            },
            {
                "verse": "Despiciam ut, digito singula quaeque notans."
            },
            {
                "verse": "Accedit nunc, foeda olim, pulcherrima Roma,"
            },
            {
                "verse": "Cuius habes claves ianitor usque vigil."
            },
            {
                "verse": "Has mihi das, reserem ignotae quo limina portae"
            },
            {
                "verse": "Et videam quicquid Roma vetusta tulit."
            }
        ],
        [
            {
                "verse": "Dive Pie Aenea non Tros, sed Etrusce, sedesne"
            },
            {
                "verse": "Pontificum princeps, rex, pater, adde deus?"
            },
            {
                "verse": "Ecce sedes; videre hominum non invida tandem"
            },
            {
                "verse": "Pectora virtutes quid meruere tue."
            },
            {
                "verse": "Hic pius Aeneas re nulli, voce secundus"
            },
            {
                "verse": "Aeneaeque pio, pontificique pio;"
            },
            {
                "verse": "Hic virtute prior, ne dicam forte secundus,"
            },
            {
                "verse": "Est pius Aeneas; Virgilius quis erit?"
            },
            {
                "verse": "Tros pius Aeneas tantum sine vate pusillus;"
            },
            {
                "verse": "Hic pius Aeneas et sine vate deus!"
            },
            {
                "verse": "Hic alter pius Aeneas per mille labores,"
            },
            {
                "verse": "Virgiliusque alter mille per arma virum;"
            },
            {
                "verse": "Vade, pii Aeneae vatis quod, laurea, cinxit,"
            },
            {
                "verse": "Aurea pontificis cinge, corona, caput."
            },
            {
                "verse": "Scire Pii haud facile est, an lingua, an laurea praestet"
            },
            {
                "verse": "An virtus, an honos, gloria, gesta, labos."
            },
            {
                "verse": "Tros pius Aeneas: suasit longinqua vetustas;"
            },
            {
                "verse": "Hic pius Aeneas: saecula nostra docent."
            },
            {
                "verse": "Ingenio Aeneas pius est Tros ille Maronis;"
            },
            {
                "verse": "Italus ingenii vi pius ipse sui."
            },
            {
                "verse": "Ipsa pium Troem vix terra Latina recepit;"
            },
            {
                "verse": "Huic plaudit toto quisquis in orbe pius."
            },
            {
                "verse": "Aeneam post fata deum fecere poetae;"
            },
            {
                "verse": "Aeneam hunc vivum vel deus ipse deum."
            },
            {
                "verse": "Nescio qui dubitant coelestem vectus in aulam"
            },
            {
                "verse": "Anne oleas Musas, ianitor alte poli;"
            },
            {
                "verse": "Nonne oleas coelo, quas terra es nactus in ipsa"
            },
            {
                "verse": "Musas, e coelis numina ducta novem?"
            },
            {
                "verse": "Pontificem Augusto summum te mense creari"
            },
            {
                "verse": "Contigit, augustus quod, Pie, solus eras."
            },
            {
                "verse": "Virgilio astabant Musae; mirare vicissim:"
            },
            {
                "verse": "Tota pio Aeneae turba ministrat ovans,"
            },
            {
                "verse": "Hic pius Aeneas: Aeneam qui canat, idem"
            },
            {
                "verse": "Virgilius; qui det praemia, Caesar erit."
            },
            {
                "verse": "Es, ducibus Musis, Pie, summus in arce sacerdos;"
            },
            {
                "verse": "Anne sacerdotes deseruere suos?"
            },
            {
                "verse": "In patriam et caros pietas est prima parentes;"
            },
            {
                "verse": "Patria Cirrha tibi est, o Pie, Musa parens."
            },
            {
                "verse": "Pontificis sedem Aeneas pius implet et ornat;"
            },
            {
                "verse": "Ornavit multos pontificalis honos."
            },
            {
                "verse": "Hic pius Aeneas non numina vana Penates"
            },
            {
                "verse": "Ignibus eripuit, nec nova sacra tulit;"
            },
            {
                "verse": "Cladibus eripuit populos regesque ducesque,"
            },
            {
                "verse": "Musarum Latio sacra vetusta tulit."
            },
            {
                "verse": "Ite, pium Aeneam vatemque ducemque poetae,"
            },
            {
                "verse": "Dicite grandiloquis tota per ora tubis."
            },
            {
                "verse": "Ingenia Augustus quia dux vatesque fovebat;"
            },
            {
                "verse": "Ipse Pius quia dux atque poeta colet."
            },
            {
                "verse": "Audaces poscent; tu tantum ornare merentes"
            },
            {
                "verse": "Dive Pie, ut nunc vis, tempus in omne voles."
            },
            {
                "verse": "Te nisi rege Pio sancitur lingua Latina,"
            },
            {
                "verse": "Dive pie Aenea, lingua Latina perit."
            },
            {
                "verse": "Ille decem brumas una pro gente laborat"
            },
            {
                "verse": "Tros pius; hic centum gentibus una salus."
            },
            {
                "verse": "Ille pius profugos Latiis bello intulit oris;"
            },
            {
                "verse": "Virtutes profugas hic sine clade refert."
            },
            {
                "verse": "Aenea coluit linguam migrante Latinus"
            },
            {
                "verse": "Barbaraque est Latio turba locuta sono."
            },
            {
                "verse": "Excolet Aeneas linguam Pius ecce Latinam;"
            },
            {
                "verse": "Barbaries Latio non erit ulla solo."
            },
            {
                "verse": "Troia suo Aenea non tam memorabitur unquam,"
            },
            {
                "verse": "Aenea quantum Tuscia nostra suo;"
            },
            {
                "verse": "Ilios Aenea non sic memorabitur olim,"
            },
            {
                "verse": "Ut Sene Aenea tempus in omne Pio."
            },
            {
                "verse": "Si prior ille tuus Pius est, Aquileia, secundum"
            },
            {
                "verse": "Pontificem Senae, cede, dedere Pium."
            },
            {
                "verse": "Discordes uno celebrarunt nomine quondam"
            },
            {
                "verse": "Augustumque pium pontificemque Pium;"
            },
            {
                "verse": "Re Pius hoc Caesar celebratur tempore concors"
            },
            {
                "verse": "Aeneaeque pio pontificique pio."
            },
            {
                "verse": "Non mirere pium tam pridem Iulius aufert,"
            },
            {
                "verse": "Alter ab Augusto redditur ecce pius."
            },
            {
                "verse": "Qui, Pie, laudarunt antehac, iuvisse volebant"
            },
            {
                "verse": "Ut caperes, virtus quod tua sola dedit."
            },
            {
                "verse": "Qui, Pie, laudabunt posthac, praestare laborant"
            },
            {
                "verse": "Hoc te posteritas ut meruisse sciat."
            },
            {
                "verse": "Quod Pius est nomen, Pius es quod rite secundus,"
            },
            {
                "verse": "Cuncta secunda precor sint tibi, tuque mihi."
            }
        ],
        [
            {
                "verse": "Esse mihi factus numen coeleste videris,"
            },
            {
                "verse": "Silvius Eneas qui modo, nuncque Pius."
            },
            {
                "verse": "Es velut e coelo mihi terra adiutor in ima,"
            },
            {
                "verse": "In qua coelesti numine numen habes,"
            },
            {
                "verse": "Absentemque pater praesenti munere donas;"
            },
            {
                "verse": "Sic assint rebus numina cuncta tuis!"
            },
            {
                "verse": "Imo suis assint praesentia numina rebus."
            },
            {
                "verse": "Pro quorum vigilas relligionis ope,"
            },
            {
                "verse": "Pro quorum cultu, pro quorum nomine semper"
            },
            {
                "verse": "Grande tibi sanctum pectus anhelat opus."
            },
            {
                "verse": "Esse mihi rursus numen coeleste videris,"
            },
            {
                "verse": "O iam non oculis dive petende meis!"
            },
            {
                "verse": "Esse nefas perhibent mortali numina visu;"
            },
            {
                "verse": "Velle sequi fateor me voluisse nefas!"
            },
            {
                "verse": "Hoc voluisse nefas, et te cupiisse videre"
            },
            {
                "verse": "Confiteor, terram qui colis astra movens."
            },
            {
                "verse": "Sed ne peccarim, sit duris gratia valvis,"
            },
            {
                "verse": "Semper custodes quas habuere truces."
            },
            {
                "verse": "Saepius hoc equidem dicam, cum blandus adirem;"
            },
            {
                "verse": "Successum blandae non habuere preces."
            },
            {
                "verse": "Ambiciosus eram nunc huc, nunc versibus illuc,"
            },
            {
                "verse": "Nunc hac, nunc illa nixus in aure loqui."
            },
            {
                "verse": "Ah, quam non qualem spectat studiosa iuventus,"
            },
            {
                "verse": "Ah, quam non tetrica fronte Sabinus eram!"
            },
            {
                "verse": "Ast illa densa comitante per atria turba,"
            },
            {
                "verse": "Nil vacuum nobis se dare posse fuit;"
            },
            {
                "verse": "Ingressi versas trusere in pectora valvas"
            },
            {
                "verse": "Praerapidi, cura ceu stimulante nova."
            },
            {
                "verse": "Hos ego cum turba memini dixisse beatos,"
            },
            {
                "verse": "Esse quibus posset copia, dive, tui,"
            },
            {
                "verse": "Idem ego mox ad me mussabam forte receptus:"
            },
            {
                "verse": "\"Numen habet, nusquam numen abesse potest!"
            },
            {
                "verse": "Quem demens aditum posco? Num, qui mihi presens"
            },
            {
                "verse": "Est, erit? Huic praesens non ero, sumve deo?"
            },
            {
                "verse": "Illius ipse fruar virtutis imagine magna,"
            },
            {
                "verse": "Quae terram meritis implet et astra piis;"
            },
            {
                "verse": "Corporis illius parva hos delectet imago,"
            },
            {
                "verse": "Si parva est, qua non maior in orbe micat."
            },
            {
                "verse": "Ipse fruar scriptis toto volitantibus orbe,"
            },
            {
                "verse": "Plurima divino quae pater ore dedit;"
            },
            {
                "verse": "Ipse fruar gestis dum debacchabor in altis,"
            },
            {
                "verse": "Cum vatem vates et deus esse sinet."
            },
            {
                "verse": "Ante meos oculos illius stabit imago,"
            },
            {
                "verse": "Qualis in aethereas est reditura plagas,"
            },
            {
                "verse": "Qualis et humanos coetus stupefecerit olim"
            },
            {
                "verse": "In populis summum principibusque decus."
            },
            {
                "verse": "Sic spectasse pias mihi sit credibile Musas"
            },
            {
                "verse": "Inter oves visas cui meminere deas;"
            },
            {
                "verse": "Sicque pium Eneam studioso pectore vidit,"
            },
            {
                "verse": "Non poterat praesens quem coluisse, Maro\"."
            },
            {
                "verse": "His ego consiliis me tunc solabar, et his nunc"
            },
            {
                "verse": "Solor; habent si quid ponderis, ipse proba;"
            },
            {
                "verse": "Sin minus et fas est, duci in penetrale iubeto,"
            },
            {
                "verse": "Ut tangam sanctos vel semel ore pedes,"
            },
            {
                "verse": "Ut liceat magnas coram tibi dicere grates,"
            },
            {
                "verse": "Dicere pro meritis, si queo, dive, tuis."
            }
        ],
        [
            {
                "verse": "Sancte parens, artes contra 'Pie' dixero, non 'Pi',"
            },
            {
                "verse": "Ne sis forte pius, qui ratione pius."
            },
            {
                "verse": "Ergo, Pie, e studio ne deformatus abirem,"
            },
            {
                "verse": "Diceris in laudes non tacuisse meas."
            },
            {
                "verse": "Diceris e studio raucaeque labore cathedrae"
            },
            {
                "verse": "Iussisse augeri praemia, dive, mihi."
            },
            {
                "verse": "Diceris augeri vel quae sunt ipsa manere"
            },
            {
                "verse": "Iussisse; incerto stat mihi fama sono."
            },
            {
                "verse": "Quas tibi, quas tali referam pro munere grates?"
            },
            {
                "verse": "Quas tibi, quas laudes dicere, dive, parem?"
            },
            {
                "verse": "Non est gemma mihi, non est preciosa supellex"
            },
            {
                "verse": "Ulla, nec his sancti numina patris egent."
            },
            {
                "verse": "Mens est magna quidem, vereor nec dicere et ipsa"
            },
            {
                "verse": "Vota tibi, sed vox, hei, mihi parva nimis."
            },
            {
                "verse": "Nam pridem, ah!, quotiens de te mihi carmen hianti ..."
            },
            {
                "verse": "Num fatear? Semper mens tumet, ora tacent;"
            },
            {
                "verse": "Mens tumet et campo gliscit ceu baccha patenti"
            },
            {
                "verse": "Ebria virtutis nec saturata tuae."
            },
            {
                "verse": "Ora tacent tantam non excipientia mentem;"
            },
            {
                "verse": "Ora tacent factis nostra minora tuis,"
            },
            {
                "verse": "Id neque quod populus iam te patremque supremum"
            },
            {
                "verse": "Et dominum stupido pectore laudat, amat;"
            },
            {
                "verse": "Nec quia vel ridens iam possis tollere duram"
            },
            {
                "verse": "Pauperiem et molles iam dare dives opes,"
            },
            {
                "verse": "Sed quia iam pridem toto tua fulget in orbe"
            },
            {
                "verse": "Gloria, quam virtus, quam pia Musa dedit,"
            },
            {
                "verse": "Gloria, quam sancta pro relligione labores,"
            },
            {
                "verse": "Gloria servati quam peperere duces;"
            },
            {
                "verse": "Confiteor, potuit ductus tibi Caesar ab Arcto,"
            },
            {
                "verse": "Cuius es in gestis gloria prima pater;"
            },
            {
                "verse": "Confiteor, potuit duci mihi carmine Caesar"
            },
            {
                "verse": "Aut potui audaci ducere velle lyra."
            },
            {
                "verse": "Mille duces potui, potui sonuisse Calistum"
            },
            {
                "verse": "Improbus et forti debilis ire tuba."
            },
            {
                "verse": "Tu neque cum magni quondam dux Caesaris esses,"
            },
            {
                "verse": "Et cuperem, potui fortiter ore sequi,"
            },
            {
                "verse": "Tu neque cum nuper coeli e rutilantibus esses"
            },
            {
                "verse": "Cardinibus, potui concinuisse volens,"
            },
            {
                "verse": "Sic tua me virtus, sic me tua terruit ingens"
            },
            {
                "verse": "Gloria, sic Musam vel tua Musa meam."
            },
            {
                "verse": "Quid nunc, es magni radians cum clavis Olympi,"
            },
            {
                "verse": "Immo deus, magnum dans adimensque deum?"
            },
            {
                "verse": "An potero, an quicquam, si possum, audebo profanus"
            },
            {
                "verse": "Ah, sacra mortalis non peritura canam?"
            },
            {
                "verse": "Non equidem hoc ausim, nisi tu me crimine solvas."
            },
            {
                "verse": "Solveris; ingrediar tum tua sacra sacer;"
            },
            {
                "verse": "Tunc ego, se praestent quamvis tibi mille poetae,"
            },
            {
                "verse": "In te qualis ero, tu, Pie, censor eris."
            },
            {
                "verse": "Non metuam suaves interstrepere anser holores,"
            },
            {
                "verse": "Sive lyrae certent carmine, sive tubae;"
            },
            {
                "verse": "Iudice te, metuam non Cherulus ille videri,"
            },
            {
                "verse": "Pelleo regi quem strepuisse ferunt;"
            },
            {
                "verse": "Aut cui Sylla dedit turpi sua praemia lege,"
            },
            {
                "verse": "Carmina ne tardus plura poeta daret?"
            },
            {
                "verse": "Quisquis ero versu, si vincar versibus, idem"
            },
            {
                "verse": "Sat scio quod nulli vincar amore, pater."
            },
            {
                "verse": "Id faciam semper, vel si nihil amplius unquam"
            },
            {
                "verse": "Contuleris, studio spesque salusque meo,"
            },
            {
                "verse": "Exiguum tanto qui me de culmine cernis,"
            },
            {
                "verse": "Publica dum lustras, magnaque facta paras."
            },
            {
                "verse": "Qui me (quod facio pluris quam mille talenta)"
            },
            {
                "verse": "Laudibus extollis laudis in arce sedes,"
            },
            {
                "verse": "Quique potes tantum de me bene velle mereri,"
            },
            {
                "verse": "Nil merito, nihil est si, Pie, solus amor."
            },
            {
                "verse": "Solus amor solis praestat, te iudice, factis,"
            },
            {
                "verse": "Mens quanto est melior corpore, nocte dies."
            }
        ],
        [
            {
                "verse": "Qui pia Romanum quondam exhortabar ad arma"
            },
            {
                "verse": "Pontificem, antiquas memorans ab origine causas,"
            },
            {
                "verse": "Nixa quibus stet sancta fides Maumetiaque errans"
            },
            {
                "verse": "Fluctuet impietas, nunc omnes hortor ad arma"
            },
            {
                "verse": "Idem eadem regesque simul populosque potentes,"
            },
            {
                "verse": "Turcharum vis saeva quibus nunc ingruit omnis,"
            },
            {
                "verse": "Et quibus aeternum spondet deus aequus amorem"
            },
            {
                "verse": "Ut nati utque suis legem nomenque secutis,"
            },
            {
                "verse": "Praedictum coelo totiens tot vatibus olim,"
            },
            {
                "verse": "Tot linguis totoque frequens tot saecula in orbe,"
            },
            {
                "verse": "Adde tot assertum signis rerumque hominumque."
            },
            {
                "verse": "Tu mihi, dive parens, adsis, tu numina cuncta"
            },
            {
                "verse": "Expedias, si digna peto, pius ardor anhelat."
            },
            {
                "verse": "Ecce, mihi pia causa vocat: tu nomine, tu re"
            },
            {
                "verse": "Es Pius; et summi vatis, tum gloria summi"
            },
            {
                "verse": "Pontificis gemino divum te lustrat honore,"
            },
            {
                "verse": "Suntque hominum tua regna tibi viresque secundae."
            },
            {
                "verse": "Ergo hominem tu, dive, reges, tu pectora primum"
            },
            {
                "verse": "Afflabis meliore deo seriemque tenebis."
            },
            {
                "verse": "Audeo magna quidem, nec se quibus, inferat ullus"
            },
            {
                "verse": "Te melius, quem Treiicium velut Orphea silvae"
            },
            {
                "verse": "Et fluvii montesque feri stupuere sonantem:"
            },
            {
                "verse": "Illum inter Cicones, Bacchas atque orgia, circum"
            },
            {
                "verse": "Nunc Emum aut Pindum, Rhodopen nunc propter et Histron;"
            },
            {
                "verse": "At te inter gentesque acres regesque superbos,"
            },
            {
                "verse": "Mox placidis humiles animis quot dixero, quidni"
            },
            {
                "verse": "Pene omnes quicumque inter glaciale Britannis"
            },
            {
                "verse": "Marmor et Herculeas Gades Siculumque profundum"
            },
            {
                "verse": "Hadriacosque tenent fluctus ad flumina et arces,"
            },
            {
                "verse": "Usque Dacae Turcaeque trucis captiva Pelasgum"
            },
            {
                "verse": "Oppida, quos omnes nunc, te duce, carmine adibo,"
            },
            {
                "verse": "Magna quidem spatia ingrediens, sed straveris ipse"
            },
            {
                "verse": "Quae mihi tu quondam, sudore emensus et actis"
            },
            {
                "verse": "Egregiis, sancta pro relligione labores"
            },
            {
                "verse": "Dum nullos et nulla fugis discrimina rerum,"
            },
            {
                "verse": "Usque viam coelo affectans pietate magistra,"
            },
            {
                "verse": "Vique animi indomita quae nec requiescere tanto"
            },
            {
                "verse": "Permittit senio Romanae sedis adeptum,"
            },
            {
                "verse": "Emeritumque prius coelo data regna, Deique"
            },
            {
                "verse": "Imperium horrendum solos damnansque probansque"
            },
            {
                "verse": "Quae velit ad nutus, nec desunt nutibus astra."
            },
            {
                "verse": "Quo poteras tu iure licet dare iura, vocatis"
            },
            {
                "verse": "Regibus in Latium et sanctae tua moenia Romae,"
            },
            {
                "verse": "Ut prius iliorum, compostis litibus, utque,"
            },
            {
                "verse": "Extinctis hinc inde odiis, pater aequus utrimque"
            },
            {
                "verse": "In commune bonum Pius ipse ad bella vocatos"
            },
            {
                "verse": "Instrueres pia magnanimos concordibus actis."
            },
            {
                "verse": "Ipse tamen te sponte illis te protinus offers"
            },
            {
                "verse": "Impiger, heu cladem instantem miseratus et ipsam,"
            },
            {
                "verse": "Quae cinis igne iacens infoelix Graecia sanguis"
            },
            {
                "verse": "Ense fluit, latis vix agnoscenda ruinis."
            },
            {
                "verse": "Ergo tibi primum post sancti insignia regni"
            },
            {
                "verse": "Delata, haud aliis, quam quis prius, artibus ardens"
            },
            {
                "verse": "Sanctum opus aggrederis, Romanam constituis rem,"
            },
            {
                "verse": "Transque tuos Tuscos Appenninumque nivalem,"
            },
            {
                "verse": "Transque Padum celeras ex nostro ut regibus orbe"
            },
            {
                "verse": "Accitisque ad tanta viris, te commoda rebus"
            },
            {
                "verse": "Mantua visa sacris pandentem pectoris alti"
            },
            {
                "verse": "Consilia expaveat coeloque afflata sonantem,"
            },
            {
                "verse": "Omnia seu belli causas aperire gerendi"
            },
            {
                "verse": "Urgentes iustasque velis, seu quanta facultas,"
            },
            {
                "verse": "Quae vires, quaeve arma piis sint gentibus, et quae"
            },
            {
                "verse": "Auxilia optatis numquam frustranda triumphis"
            },
            {
                "verse": "Promere, seu libeat victricis maxima palmae"
            },
            {
                "verse": "Praemia, quaeque manent terris, quaeque optima coelo."
            },
            {
                "verse": "Sed quis ea expediat memorans, vulgantur ut acta"
            },
            {
                "verse": "Omnia, sive deum tu divus inarseris ipsum,"
            },
            {
                "verse": "Sive homines miserans sancto acclamaveris orbi,"
            },
            {
                "verse": "Igneus et, nubes vibrans ceu fulgur hiulcas,"
            },
            {
                "verse": "Luce oculos, sonituque aures et pectora vincens."
            },
            {
                "verse": "Quantum Palladia perhibent non urbe Periclen"
            },
            {
                "verse": "Fulmineum illum olim Graias tonuisse per auras;"
            },
            {
                "verse": "Nec qui, Pelleum pro libertate Philippum"
            },
            {
                "verse": "Non veritus, dictis regem laceravit amaris;"
            },
            {
                "verse": "Aut quem Romulidas montanum misit ad ipsos"
            },
            {
                "verse": "Arpinum, aetherea potius nisi lapsus ab arce,"
            },
            {
                "verse": "Ille pater patriae trepidae succurrerit urbi"
            },
            {
                "verse": "Ipsi, inter sese populo nunc arma ferenti"
            },
            {
                "verse": "Eripiens, nunc instantes hortatus in hostes."
            },
            {
                "verse": "Hoc quoque tam magno mihi si te numine praestas,"
            },
            {
                "verse": "Dive parens, spirasque novas in carmine vires,"
            },
            {
                "verse": "Quid potius tuus ipse velim? potiusque laborem,"
            },
            {
                "verse": "Quam tua coepta sequi, quam curis addere curas"
            },
            {
                "verse": "Divinis licet humanas, magnisque pusillas;"
            },
            {
                "verse": "Ut te quando, pater, non sum comitatus euntem,"
            },
            {
                "verse": "Conatum me Roma aliquid tibi maxima rerum"
            },
            {
                "verse": "Testetur, regesque tuus quos alloquor Odus,"
            },
            {
                "verse": "Te moderante, sonos adigens mox quemque seorsum"
            },
            {
                "verse": "Nunc animans cunctos velut una ad saepta coactos."
            },
            {
                "verse": "Vos, o magnanimi reges populique potentes,"
            },
            {
                "verse": "Vos, genus aethereum coeli quibus annuit aulas"
            },
            {
                "verse": "Sidereas et sidereis quod pulchrius aulis"
            },
            {
                "verse": "Est, etiam pater ille iubet sperare profunda"
            },
            {
                "verse": "Sese mente tuens, peperit qui cuncta tuendo;"
            },
            {
                "verse": "O vos, certa fides quibus est se corpore quondam"
            },
            {
                "verse": "Humano vestisse deum mundoque vivendum"
            },
            {
                "verse": "Exhibuisse suo et coram docuisse volentes."
            },
            {
                "verse": "Solicitas adhibete aures, et corda animosque"
            },
            {
                "verse": "Paulisper praestate mihi, per quicquid amoris"
            },
            {
                "verse": "Debemus nati genitori et quiequid alumni"
            },
            {
                "verse": "Altori pietatis habent, tum per sua cuique"
            },
            {
                "verse": "Quantum cara salus, per natos perque parentes,"
            },
            {
                "verse": "Quemque suos, audite, precor, non vana ferentem."
            }
        ],
        [
            {
                "verse": "Cui secreta potest credere pontifex"
            },
            {
                "verse": "Et tuto aetheream pandere ianuam"
            },
            {
                "verse": "Admisso nitidis spirituum choris,"
            },
            {
                "verse": "Salve, o pontificis gloria maximi,"
            },
            {
                "verse": "Salve, o iam sociis coelestibus fruens"
            },
            {
                "verse": "Atque illinc homines respiciens tamen,"
            },
            {
                "verse": "Mortalesque sonos tam procul audiens."
            },
            {
                "verse": "Dicam pauca; precor, tu bonus audias:"
            },
            {
                "verse": "Insanire Pii sub reditum patris"
            },
            {
                "verse": "Non in Pieriis montibus arduus,"
            },
            {
                "verse": "Non in Castaliis vallibus abditus"
            },
            {
                "verse": "Coepi, sed Latio fortis inclyto;"
            },
            {
                "verse": "Non sic nec Salii per sacra Martia,"
            },
            {
                "verse": "Non sic nec Satyri per sacra Bacchica"
            },
            {
                "verse": "Dicuntur furiis isse iuvantibus,"
            },
            {
                "verse": "Dicunturque choris isse rotantibus."
            },
            {
                "verse": "Tunc oblitus eam visere regiam,"
            },
            {
                "verse": "Quae regem reditu coeperat inclito,"
            },
            {
                "verse": "Totque illi comites coeperat aulicos"
            },
            {
                "verse": "Visendos studiis protinus omnibus."
            },
            {
                "verse": "Nunc sedes nequiens scandere in arduas,"
            },
            {
                "verse": "Iam languente gradu cursibus aviis,"
            },
            {
                "verse": "Dum patri patriae differor optimo"
            },
            {
                "verse": "Debacchans valido carmen anhelitu,"
            },
            {
                "verse": "Ut dignere precor per pia numina,"
            },
            {
                "verse": "Quae iunxere tibi me meritum parum,"
            },
            {
                "verse": "Quae iunxere patri te melius Pio;"
            },
            {
                "verse": "Ui dignere, precor, quum potes et licet,"
            },
            {
                "verse": "Quum molles aditus horaque commoda,"
            },
            {
                "verse": "Haec fervent stupidis limina civibus"
            },
            {
                "verse": "Consultantve patres in penetralibus,"
            },
            {
                "verse": "Dignere aut oculis subdere principis"
            },
            {
                "verse": "Ceu calcata meis atria gressibus,"
            },
            {
                "verse": "Aut aures liquidis ducere cantibus,"
            },
            {
                "verse": "Si non sunt numeris carmina turbidis"
            },
            {
                "verse": "Quae mittunt trepidis pectora gaudiis,"
            },
            {
                "verse": "Exhalant rapidis ora citatibus."
            }
        ],
        [
            {
                "verse": "Gratia prima Deo, celeri sit proxima famae:"
            },
            {
                "verse": "Is facit incolumem te, pater, illa refert."
            },
            {
                "verse": "Hoc memini quondam misi tibi carmen eunti;"
            },
            {
                "verse": "Quod sequitur reduci nunc tibi mitto, pater."
            },
            {
                "verse": "Tertia rite tibi pietatis munere functo,"
            },
            {
                "verse": "Sospite pro reditu gratia quarta Deo."
            },
            {
                "verse": "Gratia prima nequit cum sola stare secunda;"
            },
            {
                "verse": "Optata est semper tertia, quarta mihi."
            },
            {
                "verse": "Quae quia venerunt et quondam multa parenti"
            },
            {
                "verse": "Pauca dedi, simili nunc quoque pauca dedi."
            }
        ],
        [
            {
                "verse": "Ite Pii laudes libri pars prima secundi,"
            },
            {
                "verse": "Ad Capitolinos ocius ite patres."
            },
            {
                "verse": "Si toto vobis in carmine Roma vocatur,"
            },
            {
                "verse": "Romanas aures carmina vestra petant."
            },
            {
                "verse": "A Vaticano gressum compescite colle,"
            },
            {
                "verse": "A patriae sancto pontificumque patre;"
            },
            {
                "verse": "Horror inest colli, quo se divina locavit"
            },
            {
                "verse": "Maiestas vestra non adeunda pede."
            },
            {
                "verse": "Egregium quicquid totus parit orbis in illum"
            },
            {
                "verse": "Convenit; est toto primus in orbe locus;"
            },
            {
                "verse": "Adde quod accessit non re, sed rite secundus"
            },
            {
                "verse": "Pontificum nuper gloria prima Pius;"
            },
            {
                "verse": "Omnigena hunc virtus praelustribus ignea pennis"
            },
            {
                "verse": "Stipat et ex omni fulgida parte micat."
            },
            {
                "verse": "Lumina luminibus vereor ne vestra sub illis"
            },
            {
                "verse": "Deficiant: hominis vos, opus illa Dei!"
            },
            {
                "verse": "Et vos virtutes temere aspirastis ad illas,"
            },
            {
                "verse": "Sparsurae nebulis sidera clara nigris."
            },
            {
                "verse": "Forte ratae lucem vos illustrare per illam,"
            },
            {
                "verse": "Scilicet et vestrum hac quaerere ab arte decus,"
            },
            {
                "verse": "Sed facies quanto vobis formosior esset!"
            },
            {
                "verse": "Estis \u00e2\u0080\u00a0Corion\u00e2\u0080\u00a0 turba decora nimis."
            },
            {
                "verse": "Virtutum laudes quum sint simulacra, quid illis"
            },
            {
                "verse": "Expedit, et coram turpiter esse velint?"
            },
            {
                "verse": "Turpiter et frustra, tamquam praesente verendo"
            },
            {
                "verse": "Principe si iubeat quis simulacra coli,"
            },
            {
                "verse": "Et tamquam coeli numen praestare videndum"
            },
            {
                "verse": "Si queat et demens \u00e2\u0080\u00a0aut e decore\u00e2\u0080\u00a0 velit."
            },
            {
                "verse": "Ergo Pii laudes libri pars prima secundi"
            },
            {
                "verse": "Ad Capitolinos, quo decet, ite patres,"
            },
            {
                "verse": "Inde urbem atque orbem (liceat modo) vadite in omnem,"
            },
            {
                "verse": "Atque ubi virtutum non nitet ille chorus."
            },
            {
                "verse": "Ah, quid ago? Totum lucet chorus ille per orbem,"
            },
            {
                "verse": "Qui terras meritis implet et astra piis!"
            },
            {
                "verse": "Non superest igitur liceat quo vadere, sed nec"
            },
            {
                "verse": "Qua liceat vobis sede manere vacat."
            },
            {
                "verse": "Ibitis arsurae saevum fortassis in ignem;"
            },
            {
                "verse": "In nihilum vertit, quod ferus ille capit."
            },
            {
                "verse": "Ibitis ac genitor doleo; non ibitis ergo."
            },
            {
                "verse": "Praecipiat vates ni sacer atque pater."
            },
            {
                "verse": "Ille decus vatum, patrum decus ille sacrorum"
            },
            {
                "verse": "Sic censor vatum debet ut esse patrum."
            },
            {
                "verse": "Ille polum versis aufert qui clavibus et dat,"
            },
            {
                "verse": "Auferat ah, vitam, vel det et inde viam,"
            },
            {
                "verse": "Sic Vaticanas vos ire licebit in arces."
            },
            {
                "verse": "Ite vel ad summum, turba modesta, patrem."
            },
            {
                "verse": "Sed timeo gemino nimium discrimine vobis,"
            },
            {
                "verse": "Seu pulchras, contra seu magis esse putet;"
            },
            {
                "verse": "Non aperit pictas obstrusas laudibus aures,"
            },
            {
                "verse": "Est praecium virtus cui sua spesque poli,"
            },
            {
                "verse": "Qui laudanda gerit, laudari gesta canique"
            },
            {
                "verse": "Multum composito non probat ore pater,"
            },
            {
                "verse": "Solvere sed per vos licet hunc a corde timorem."
            },
            {
                "verse": "Solvo, sed evictum qui magis angat adest;"
            },
            {
                "verse": "Ne vos deformes nimium putet esse suasque"
            },
            {
                "verse": "Virtutes istis laudibus ire nigras."
            },
            {
                "verse": "Sic utinam non sit, sic ne sit magna precamur"
            },
            {
                "verse": "Numina per similem se quibus ille facit;"
            },
            {
                "verse": "Ipse facit similem se diis, vos ore refertis"
            },
            {
                "verse": "Ceu fonte aut speculo, quo licet ore patrem,"
            },
            {
                "verse": "In quo se nimium modo non agnoscat ineptum,"
            },
            {
                "verse": "Ah speculum, et similes ne sibi rumpat aquas,"
            },
            {
                "verse": "Ut neque vel turpi est factum Demosthene ab ipso,"
            },
            {
                "verse": "Inspiceret mendas quum rudis ille suas,"
            },
            {
                "verse": "Ut neque vel tumidam perhibent fecisse Minervam"
            },
            {
                "verse": "Tibicen nitidas quum tueretur aquas"
            },
            {
                "verse": "Et Narcissus aquam, qua se male vidit, amavit,"
            },
            {
                "verse": "Formosus placuit quum nimis ille sibi."
            },
            {
                "verse": "Per vos ille, hominum qui formosissimus unus,"
            },
            {
                "verse": "Non poterit nimium nunc placuisse sibi."
            },
            {
                "verse": "Id lucri est: numquam per vos erraverit ille,"
            },
            {
                "verse": "Per se quem numquam quod velit error habet;"
            },
            {
                "verse": "Ergo deo similem sese fecisse merendo,"
            },
            {
                "verse": "Qui potuit, similis num volet esse deo?"
            },
            {
                "verse": "Ille homines simulacra sui non poterit ira"
            },
            {
                "verse": "Et non pulchra pater semina pulcher amat;"
            },
            {
                "verse": "Vos amet ille licet velut os in imagine prava"
            },
            {
                "verse": "Et pravo in speculo se quoque pulcher amat."
            },
            {
                "verse": "Hoc illum vobis laudes precor, at precor illi"
            },
            {
                "verse": "Vos sitis nullo turba molesta modo;"
            },
            {
                "verse": "Ante pedes sacros genibus procumbite flexis,"
            },
            {
                "verse": "Subque Pio totos rege iacete dies,"
            },
            {
                "verse": "Dum vacet a rebus cura graviore gerendis,"
            },
            {
                "verse": "Gesta legat placido dum placet, ore pater"
            },
            {
                "verse": "Vosque suo Piadem si dici a nomine forsan"
            },
            {
                "verse": "Quod precor admittet, nomine habente Pias."
            }
        ],
        [
            {
                "verse": "Pontificem iam cerne Pium; iam, Roma, benignum"
            },
            {
                "verse": "Cerne patrem patriae; iam tandem explere tuendo"
            },
            {
                "verse": "Anxia quem totiens votis precibusque vocasti,"
            },
            {
                "verse": "Quem columen scis esse tuum, scis esse salutem,"
            },
            {
                "verse": "Scis decus auxiliumque unum, spemque omnibus unam."
            },
            {
                "verse": "Desine continuis iam coelum onerare querelis,"
            },
            {
                "verse": "Indignata tibi, quo non praesentius ullum,"
            },
            {
                "verse": "Numen abesse patris; rata sic, sic acta dolore,"
            },
            {
                "verse": "Acta dolore gravi nimioque agitata furore"
            },
            {
                "verse": "Atque insana tibi discrimina mille subisti,"
            },
            {
                "verse": "Principis adventu vacuas iam sparsa per auras."
            },
            {
                "verse": "Desine iam tandem, iam desine Roma, vereri"
            },
            {
                "verse": "Ne tibi praeripiat cupida aut Germania carum"
            },
            {
                "verse": "Pontificem, aut illis pulchrae in regionibus urbes,"
            },
            {
                "verse": "Quas totiens legatus adit totiensque replevit"
            },
            {
                "verse": "Laudibus inque suos totiens accendit amores."
            },
            {
                "verse": "Scilicet attonitas virtutum lumine tanto"
            },
            {
                "verse": "Certantum inter se, dum publica commoda dumque"
            },
            {
                "verse": "Numina nostra ardens, ut coelo missus ab alto,"
            },
            {
                "verse": "Semper obit semperque vigil pietate magistra"
            },
            {
                "verse": "Rebus in angustis fidei discrimine summo"
            },
            {
                "verse": "Conciliat ducibusque duces, atque urbibus urbes,"
            },
            {
                "verse": "Et populos populis, et gentes gentibus addit,"
            },
            {
                "verse": "Regibus annectens reges, vim viribus augens,"
            },
            {
                "verse": "Restinguitque ignes odiorum, accendit amores"
            },
            {
                "verse": "Omnibus, ut saevis bellis pia bella ciendo,"
            },
            {
                "verse": "Orbem orbi, sanctum infando, regesque tyrannis,"
            },
            {
                "verse": "Opponat gregibus cuneos hominesque ferarum"
            },
            {
                "verse": "Agminibus, clamans his coelum, illis Flegetonta,"
            },
            {
                "verse": "Coeli regna piis aetherna, aetherna prophanis"
            },
            {
                "verse": "Sed Stygia Eumenidumque domos sontumque tenebras."
            },
            {
                "verse": "Quae totiens illum Rhenus miratus agentem"
            },
            {
                "verse": "Miratusque Ister summa inde ad culmina vectum"
            },
            {
                "verse": "Cernere quamquam optant, seque illo a patre revisi"
            },
            {
                "verse": "Atque coli (colere immo ipsi quem rite precantur!)."
            },
            {
                "verse": "Non tamen bis tantos Tyberino pretulit amnes"
            },
            {
                "verse": "Cum patre Benaco, cui cessit Mincius, alte"
            },
            {
                "verse": "Suspirans, lacrimisque humectans grandibus arva,"
            },
            {
                "verse": "Digressumque sequi visus voluisse gemendo,"
            },
            {
                "verse": "Mantua quem cupido dederat sibi nata videndum"
            },
            {
                "verse": "Concilio in regum medio divina sonantem"
            },
            {
                "verse": "Omnia seu terras dictis, seu astra moveret."
            },
            {
                "verse": "Quem fluviorum etiam moestissimus ipse Padus rex,"
            },
            {
                "verse": "Singultans renuisse suis considera patrem"
            },
            {
                "verse": "Moenibus, attraxit refluas et reddidit undas."
            },
            {
                "verse": "Cum sonitu arboreis ripae gemuere sub antris,"
            },
            {
                "verse": "Heliadum ut quondam luctu sub funere mersi"
            },
            {
                "verse": "Fratris, ubi Electron lacrymantia robora moestum"
            },
            {
                "verse": "Auxerunt amnem, iam cycni voce sonantem"
            },
            {
                "verse": "Alitis inque novae magna pietate gementem."
            },
            {
                "verse": "Nec socio Heridanum credas caruisse dolore,"
            },
            {
                "verse": "Discessum meditante Pio regionibus illis:"
            },
            {
                "verse": "Squalidus in pulchra Ticinus languitur unda"
            },
            {
                "verse": "Hinc pater, hinc natus Verbano, conditus alto"
            },
            {
                "verse": "Lambrus in Eupilio, Sebinnoque Ollius ora:"
            },
            {
                "verse": "Quisque suo tenuere lacu tristissima tristes;"
            },
            {
                "verse": "Cerulus at nigra se protulit Addua veste"
            },
            {
                "verse": "(Quam genitor dederat turbatus Larius omni"
            },
            {
                "verse": "Agmine cum volucrum non concedente Padusae"
            },
            {
                "verse": "Nubibus aligeris, per stagna loquacia raucis),"
            },
            {
                "verse": "Raucus et ipse, Pio iam discedente, gruentes"
            },
            {
                "verse": "Ingeminasse potest aut continuisse fragores."
            },
            {
                "verse": "Sive dolor gemitum, seu moesta silentia cogit:"
            },
            {
                "verse": "Ut rapidum cursus Athesim sedare coegit"
            },
            {
                "verse": "Murmura Iapidum clamosa per ora Timavum,"
            },
            {
                "verse": "Longius amoto dum tristes patre dolerent,"
            },
            {
                "verse": "Quem neque vel Tuscae potuere avertere Senae;"
            },
            {
                "verse": "Quin ubi se patriae paulum monstravit, amato"
            },
            {
                "verse": "Se refovens gremio, resque illi composuit, res"
            },
            {
                "verse": "Qua licuit, toto pietatis munere functus"
            },
            {
                "verse": "Quam primum sua Roma, illi sub pectore semper"
            },
            {
                "verse": "Prima sedens, gressu fuerit repetita benigno."
            },
            {
                "verse": "Ergo dies moestos et tempora desine longae"
            },
            {
                "verse": "Dinumerare viae, totiensque attollier ipsum"
            },
            {
                "verse": "Prospectura patrem, rumori credula vano,"
            },
            {
                "verse": "Quem regis pariebat amor, terrorque ferebat"
            },
            {
                "verse": "Praecinctus scelerum trepidas horroribus alas."
            },
            {
                "verse": "Sed scelerum Latio fugerunt agmina toto,"
            },
            {
                "verse": "Principis adventu trepidatque coercitus ille,"
            },
            {
                "verse": "Finitimos ferus Aequicolas montanaque praedis"
            },
            {
                "verse": "Marsorum involvens succincta pavoribus atris"
            },
            {
                "verse": "Castella in tumulis modo qui tremefecerat altis."
            },
            {
                "verse": "Ah dira impietas, totas quo tempore vires"
            },
            {
                "verse": "Relligio atque animos res publica postulat unos!"
            },
            {
                "verse": "Tempore quo summus cudit pia tela sacerdos,"
            },
            {
                "verse": "Impia tela manus contra sua viscera tractant!"
            },
            {
                "verse": "Sed miserans oculis Deus hac respexerit aequis"
            },
            {
                "verse": "Imponetque modum, patri pater altior addens"
            },
            {
                "verse": "Auxilia, ah sanctam non passus cedere mentem"
            },
            {
                "verse": "Virtutumque choros sceleri succumbere tantos,"
            },
            {
                "verse": "Certatim quantos patriae stipare parentem"
            },
            {
                "verse": "Cernere, Roma, alias potuisti saepius, ipso"
            },
            {
                "verse": "Clarius ingressu, quo lucem rettulit atras"
            },
            {
                "verse": "Excutiens tenebras, populoque affulsit hianti"
            },
            {
                "verse": "Luce sua, quum luna suae se reddidit urbi."
            },
            {
                "verse": "Martis luce urbem Martis lustravit ut omni"
            },
            {
                "verse": "Libera Marte Pii staret virtute secundi"
            },
            {
                "verse": "In patriam reducis; cunctis mirantibus, illi"
            },
            {
                "verse": "Quis patrum famulatus erat! Quis praevius ordo"
            },
            {
                "verse": "Murice fulgentum procerum, iuxtaque senatus!"
            },
            {
                "verse": "Cardinei quam sanctus honos! Quam clara niterent"
            },
            {
                "verse": "Ipsius ora patris! Quantum foret instar in ipso"
            },
            {
                "verse": "Numinis aetherei! Quanto rutilaret in auro,"
            },
            {
                "verse": "Sede micans caelsa! Vomeret quas purpura flammas"
            },
            {
                "verse": "Certatim alternas nunc pontificalis amictus,"
            },
            {
                "verse": "Pensile nunc tegmen capiti sublime superstans,"
            },
            {
                "verse": "Et circum lunis aquilisque volantibus aulae"
            },
            {
                "verse": "In speciem, astrigeris simulata umbracula tectis;"
            },
            {
                "verse": "Sub quibus aggesto scintillans mitra lapillo"
            },
            {
                "verse": "Gemmea cernere erat, qua patrem lamberet aura"
            },
            {
                "verse": "Cuncta serenantem gravitate et cuncta salubri"
            },
            {
                "verse": "Aspectu recreantem, ut quondam Epidaurius ille"
            },
            {
                "verse": "Dicitur afflatu languentem mortibus urbem"
            },
            {
                "verse": "Cristatus lustrasse deus morbosque fugasse."
            },
            {
                "verse": "Pallebant pueri attoniti cum matribus alte"
            },
            {
                "verse": "Omnibus a tectis, omnique a culmine circum"
            },
            {
                "verse": "Pendentes, turbasque virum strepitumque paventes"
            },
            {
                "verse": "Oscula libantum pedibus studioque ruentum"
            },
            {
                "verse": "Visendi aut densa fulcrum cervice ferendi."
            },
            {
                "verse": "Digna quidem sunt haec, quae quis miretur, at illa"
            },
            {
                "verse": "Digna magis, quorum nequeo meminisse in omni"
            },
            {
                "verse": "Pectore inardescens venerandi regis amore."
            },
            {
                "verse": "Omnis et algescens stupido pallore vicissim."
            },
            {
                "verse": "Quae tamen haud videat cui noxia crimina cordi,"
            },
            {
                "verse": "Aut cui mortales hebetarunt lumina sensus,"
            },
            {
                "verse": "Aut bene res gestas, scelus ah, male vertere sueti?"
            },
            {
                "verse": "At tu, Roma, altrix virtutum antiqua parensque,"
            },
            {
                "verse": "Vivida ni senio caligant lumina tanto,"
            },
            {
                "verse": "Virtutum lustrasse potes quis coetus obiret"
            },
            {
                "verse": "Pontificem, quantis illum stiparet alumnis"
            },
            {
                "verse": "Celsa caput regique Pio dux sancta comesque"
            },
            {
                "verse": "Praevia, non oculis Argo Prudentia cedens"
            },
            {
                "verse": "Tot simul accensis partesque tuentibus omnes,"
            },
            {
                "verse": "Non aquilae; radiis Phoebumque stringit acutis"
            },
            {
                "verse": "Haec quod praeteritum, quod presens, quodque futurum"
            },
            {
                "verse": "Aspectu complexa uno sub fronte verendi"
            },
            {
                "verse": "Pontificis, fugienda minans adeundaque suadens."
            },
            {
                "verse": "A dextra fortis natae, qua fertur in actus,"
            },
            {
                "verse": "Auxiliante latus munitur robore; et illa"
            },
            {
                "verse": "Centum alias matri ductat iurata sorores:"
            },
            {
                "verse": "Magnanimam hanc, illam intrepidam constantibus ausis;"
            },
            {
                "verse": "Ast aliam, sese quae continet atque compescit"
            },
            {
                "verse": "Ne ruat in praeceps neu non vestigia firmet;"
            },
            {
                "verse": "Inde aliam et vultu et gressu manibusque modestis"
            },
            {
                "verse": "Omnia formoso peragentem lauta decore."
            },
            {
                "verse": "Quas sequitur lancesque tenens ensemque coruscum,"
            },
            {
                "verse": "Iustitia in galea fulgens et debita signans,"
            },
            {
                "verse": "Omnibus horribilis populis optataque vindex,"
            },
            {
                "verse": "Utile postponens virgo praelustris honesto,"
            },
            {
                "verse": "Praemia pro meritis statuens sua cuique, sorore"
            },
            {
                "verse": "Munifica laxante sinus et pone sequente,"
            },
            {
                "verse": "Quae parcat gremiis urgenti cauta futuro,"
            },
            {
                "verse": "Ut parcit levibus mitis Clementia culpis."
            },
            {
                "verse": "Contra instat gravibus vultu diversa severo,"
            },
            {
                "verse": "Tetrica non hominum, sed noti criminis ultrix,"
            },
            {
                "verse": "Horrenti turbans et sistens omnia nutu,"
            },
            {
                "verse": "Regum sancta comes maiestatisque verendae."
            },
            {
                "verse": "Omnibus his (quid enim reliquas nunc dicere pergam?),"
            },
            {
                "verse": "Mater agit quibus ipsa manum Prudentia fortem,"
            },
            {
                "verse": "Et quibus ut dextro fert sese in proelia cornu,"
            },
            {
                "verse": "- Inter mortales titulis decoranda supremis -"
            },
            {
                "verse": "Omnibus his hominum facies atque omnibus ardor,"
            },
            {
                "verse": "Qualis Amazonibus seu quum Marpesia bellis"
            },
            {
                "verse": "Regina in mediis seu cingitur Orithia,"
            },
            {
                "verse": "Gravis ubi hanc, illam quum barbarus hostis anhelat,"
            },
            {
                "verse": "Stant circum intrepidae comites Martemque lacessunt,"
            },
            {
                "verse": "Eminus haec feriens, haec cominus acriter omnes,"
            },
            {
                "verse": "Lunatam hac peltam quatiente ensemque rotante"
            },
            {
                "verse": "Fulmineum, aut magnam torve vibrante bipennem,"
            },
            {
                "verse": "Cautius hac altum vulnus meditante lacertis"
            },
            {
                "verse": "Altius adductis hinc missa fortiter hasta,"
            },
            {
                "verse": "Cornibus hinc flexis nervo resonante sagitta;"
            },
            {
                "verse": "Pectoraque aut agiles tundunt aut terga sequuntur"
            },
            {
                "verse": "Et nunc compescunt, nunc passibus ante ferunt se:"
            },
            {
                "verse": "Quicquid agunt monitis iussit regina verendis."
            },
            {
                "verse": "Talibus alta Pii dextram Prudentia regis"
            },
            {
                "verse": "Munierat natis; multo meliore sinistram"
            },
            {
                "verse": "Agmine praetendens, natis caelestibus actam:"
            },
            {
                "verse": "Nam sistit sese Fidei hinc umbone corusco"
            },
            {
                "verse": "Intrepidam et sanctae pietatis munere tutam,"
            },
            {
                "verse": "Nube caput densa, nitida pro casside, tectam"
            },
            {
                "verse": "Aereo in scopulo sese velut arce tenentem,"
            },
            {
                "verse": "Flatibus oppositam centum cunctisque minantem;"
            },
            {
                "verse": "Hinc, Spe per salebras et mille pericla ruente,"
            },
            {
                "verse": "Fertur ovans alis pernicique ignea planta"
            },
            {
                "verse": "Et iaculo et missis coelum meditata sagittis;"
            },
            {
                "verse": "At Charite hinc amplexa illas secumque movente,"
            },
            {
                "verse": "Ignescit violenta parens, nataeque parari"
            },
            {
                "verse": "Astra videns unaque duas ad sidera tolli"
            },
            {
                "verse": "Germanas, foelix tantis exultat alumnis,"
            },
            {
                "verse": "Se quibus in coeli venturam prospicit arces;"
            },
            {
                "verse": "Qualibus haud credat quondam miseranda vetustas"
            },
            {
                "verse": "Plus potuisse Iovem gaudere aut Pallade laetum"
            },
            {
                "verse": "Phlegraei post Martis opes magnosque triumphos,"
            },
            {
                "verse": "Aut Phoebe, aut ipsa germana et coniuge saeptum"
            },
            {
                "verse": "Iamque nihil coelo metuentem ad proelia, fusis"
            },
            {
                "verse": "Terrarum monstris, et regno et pace fruentem."
            },
            {
                "verse": "Iam superest memorare chorum, Prudentia quo se"
            },
            {
                "verse": "Summa patris regisque Pii circumque supraque"
            },
            {
                "verse": "Cervicem atque humeros inde ore et vertice lustrat,"
            },
            {
                "verse": "Proceram, ingentem, lucemque sub astra vomentem."
            },
            {
                "verse": "Unam illi galeae in cono cristaque comanti"
            },
            {
                "verse": "Stantem in sublimi, cui densis obstrepit alis"
            },
            {
                "verse": "Turba volans circum prelustribus ignea pennis;"
            },
            {
                "verse": "Unam, Roma parens, tota num mente videbas?"
            },
            {
                "verse": "Num gemina hanc acie, qua fas erat, omnis obibas?"
            },
            {
                "verse": "Namque deam haec hominemque simul sese unica praefert,"
            },
            {
                "verse": "Matris ab admonitu magnas complexa sorores"
            },
            {
                "verse": "Maxima ter centum, \"sapiens facundia\" nomen,"
            },
            {
                "verse": "Quae facunda etiam dici sapientia gliscit;"
            },
            {
                "verse": "Cui laevum natura, amplos spatiosa per artus"
            },
            {
                "verse": "Cum terris amplexa polos viresque situsque"
            },
            {
                "verse": "Omniaque in longo gestans velamine saecla,"
            },
            {
                "verse": "Historia et leges sinuosae hominumque deumque"
            },
            {
                "verse": "Implicuere latus; dextram explicuere sonantem"
            },
            {
                "verse": "Pulsibus innumeris agiles ad merita formae"
            },
            {
                "verse": "Pondera ferre manum, vultusque aptare decoros"
            },
            {
                "verse": "Et dextris laevas cultu formare sorores,"
            },
            {
                "verse": "Tollere depressas, non fortibus addere vires,"
            },
            {
                "verse": "In lucem e tenebris germanas ferre latentes."
            },
            {
                "verse": "Pro quibus offitiis sese debere fatentur,"
            },
            {
                "verse": "Materia ut debet cognatae subdita formae"
            },
            {
                "verse": "Et manibus dextris remur debere sinistras."
            },
            {
                "verse": "Dextrae autem arguto percurrens omnia vultu"
            },
            {
                "verse": "Et ratio et succincta comas oratio linguis,"
            },
            {
                "verse": "Pone micans geminis motu vibrata trisulco."
            },
            {
                "verse": "Ah decus egregium formae, nunc usa minore"
            },
            {
                "verse": "Nuncque micans maiore manu, nunc plurima miscens,"
            },
            {
                "verse": "Cum populo nunc Edonio bacchata recessa,"
            },
            {
                "verse": "Pieridum sacros ducens a vatibus haustus:"
            },
            {
                "verse": "Illa prior qualis Chrisippi falsa parati"
            },
            {
                "verse": "Arguere atque uni consueti insistere vero,"
            },
            {
                "verse": "Dum vigil ille velut refugas, fruticantibus arvis"
            },
            {
                "verse": "Arte vias rimans laqueosque per abdita nectens,"
            },
            {
                "verse": "Tendebat captare feras et stringere captas,"
            },
            {
                "verse": "Tum mente et linguis homines formare, deorum"
            },
            {
                "verse": "Colloquiis dignos, socia ratione revinctos;"
            },
            {
                "verse": "Altera qualis agens magnum per summa Platonem"
            },
            {
                "verse": "Ceu nube in densa, quem vix videre sonantem"
            },
            {
                "verse": "Discipuli attoniti, seu mores format et urbes"
            },
            {
                "verse": "Instituit, mentem seu mens pia concipit amplam,"
            },
            {
                "verse": "Despicit et terras, et pennis sidera vibrat"
            },
            {
                "verse": "Aliger et supra iam sidera plurimus errat;"
            },
            {
                "verse": "Et qualis Cicerone tonans per rostra, per aedes"
            },
            {
                "verse": "Fulmineo (meminisse potes!) vibrabat in aures,"
            },
            {
                "verse": "Roma, tuas (vix certa fides, nunc iudice rapto,"
            },
            {
                "verse": "Nunc populo patribusque uni quocumque liberet)"
            },
            {
                "verse": "Quando animos tantos nunc hunc, nune verteret illuc,"
            },
            {
                "verse": "Imperitans tamquam ductis insessor habenis,"
            },
            {
                "verse": "Magnus ab aethereo tamquam Deus axe sonaret,"
            },
            {
                "verse": "Seu praesens sociis prosternat crimine civem"
            },
            {
                "verse": "Intrepidus Siculosque tuens Verremque reverrens;"
            },
            {
                "verse": "Sive suis vigilans ut semper civibus ignes"
            },
            {
                "verse": "Nunc, Catilina, tuos extinguat, proterat enses,"
            },
            {
                "verse": "Obvius Antonii nunc clamet in arma tyranni"
            },
            {
                "verse": "Igneus, ah, vitam pro libertate paciscens;"
            },
            {
                "verse": "Seu laude ornatis invicti Caesaris armis"
            },
            {
                "verse": "Virtutem super astra ferat coeloque reponat;"
            },
            {
                "verse": "Nec minus ardescat dum se ad praeconia magni"
            },
            {
                "verse": "Maxima Pompei moresque manusque relegit,"
            },
            {
                "verse": "Et bellum bellique ducem persuasit in hostes,"
            },
            {
                "verse": "Pro dolor, ex illis rumpentes finibus, unde"
            },
            {
                "verse": "Pontica Turcarum modo rupit turba, vocavit"
            },
            {
                "verse": "Quo Pius arma pater, pietatis maximus ultor,"
            },
            {
                "verse": "Atque utinam, ut quondam, Romano fausta trementi,"
            },
            {
                "verse": "Fausta piis populis, et legi fausta Latinae,"
            },
            {
                "verse": "Virtutumque choris et Musis fausta paratis"
            },
            {
                "verse": "Omnisono regis laudes celebrare boatu,"
            },
            {
                "verse": "Se quibus ille suae comitantibus intulit urbi."
            },
            {
                "verse": "Agmina virtutum, quae post pia terga sequutae,"
            },
            {
                "verse": "Afflatum rediere meae mentemque sonumque"
            },
            {
                "verse": "Pieridi, se si qua meo pia Pieris addit"
            },
            {
                "verse": "Custodem lateri, patulam quae musset in aurem,"
            },
            {
                "verse": "Quaeque pio Piadem iubeat celerare parenti;"
            },
            {
                "verse": "Ut nunc certe aures praesto clamavit in ambas"
            },
            {
                "verse": "Atque ait: \"his exci, mens o, clamoribus urbem."
            },
            {
                "verse": "Surge, age, Roma, Pium totis affectibus almum"
            },
            {
                "verse": "Excipe, tum cunctis veneratum amplexibus ambi,"
            },
            {
                "verse": "Plusquam septeno iam gliscere monte licebit,"
            },
            {
                "verse": "Plusquam septenis ferientes sidera plausus"
            },
            {
                "verse": "Vallibus ingruere et Tyberinum a fontibus alte"
            },
            {
                "verse": "Appenninigeno deducere murmur hiatu,"
            },
            {
                "verse": "Cui quadragenus responsans assonet amnis"
            },
            {
                "verse": "Laetanti tot se tecum exultare fluentis."
            },
            {
                "verse": "Ergo age, verticibus sanctis licet omnibus illi"
            },
            {
                "verse": "Tete inflecte patri, quem tot subiisse labores,"
            },
            {
                "verse": "Tot sumptus fecisse auri, dispendia tanta,"
            },
            {
                "verse": "Tot curas coepisse nihil piguitve doletve,"
            },
            {
                "verse": "Dum tibi, dum cuncto Romani nominis orbi"
            },
            {
                "verse": "Prospiciat Pius, ipse pio miseroque misertus."
            },
            {
                "verse": "Tuque o prima volens sedes Tarpeia, tonanti"
            },
            {
                "verse": "Olim sacra Iovi, Iunoni sacra Monetae"
            },
            {
                "verse": "Belligeraeque deae, nunc Matris Virginis aedes,"
            },
            {
                "verse": "Et legum vindex animosa, domusque Quiritum,"
            },
            {
                "verse": "Caelsa magistratus servantes unica servans"
            },
            {
                "verse": "Pontifici gratare Pio, gratare secundo,"
            },
            {
                "verse": "Quo nec in adversos tonuit magis arduus Afros"
            },
            {
                "verse": "Iuppiter Hannibali dum vibrat fulmina diro,"
            },
            {
                "verse": "Nec melius vigilans Gallos in limine adesse"
            },
            {
                "verse": "Iuno monet totam quatiens clamoribus arcem,"
            },
            {
                "verse": "Nec bello, nec pace unquam sapientius urbi"
            },
            {
                "verse": "Consuluit belloque valens et pace Minerva,"
            },
            {
                "verse": "Quam tonuit pater ipse monens regesque ducesque;"
            },
            {
                "verse": "(Mantua testis adest, trepido dum consulit orbi,"
            },
            {
                "verse": "Dum belli causasque docet viresque gerendi,"
            },
            {
                "verse": "Certaque post victos ostendit praemia Turcos,"
            },
            {
                "verse": "Ora Deo maiore pater spirante resolvens)."
            },
            {
                "verse": "Maxima quanta biceps quondam non ipse reclusit"
            },
            {
                "verse": "Ianus aqua Oebalios hostes fervente repellens,"
            },
            {
                "verse": "Et feriens, retroque ferens et ab arce coercens,"
            },
            {
                "verse": "In quam Marte satus, devicto Acrone, Quirinus"
            },
            {
                "verse": "Non meliora deo referens suspendit opima,"
            },
            {
                "verse": "Quam Pius ipse ferat, feriens immania Turcae"
            },
            {
                "verse": "Pectora, Pontifici licuit quo more ferire;"
            },
            {
                "verse": "Qui satis hostiles furias stravisse videri"
            },
            {
                "verse": "Et spoliasse potest laesos utrumque monendo"
            },
            {
                "verse": "Fortiter, ut forti monuit Pius igneus ore."
            },
            {
                "verse": "Ut, ceu rupe tua stetit audax Terminus olim"
            },
            {
                "verse": "Ille Iovi numquam cessurus, sidera cernens,"
            },
            {
                "verse": "Ipso rege malis iam nostris Terminus esset;"
            },
            {
                "verse": "Laureaque ut quondam ducibus gestata superbis"
            },
            {
                "verse": "Post pompam et totos Romana per ora triumphos,"
            },
            {
                "verse": "In gremio deposta tui Iovis alta sedebat,"
            },
            {
                "verse": "Virginis in matris gremium sic laurea nostri"
            },
            {
                "verse": "Pontificis regisque Pii perlata sederet"
            },
            {
                "verse": "Et nostro donata Iovi nos rite iuvaret;"
            },
            {
                "verse": "Utque ista efficti pendebant rupe gigantes"
            },
            {
                "verse": "Terrigenae immanes ausi rescindere coelum"
            },
            {
                "verse": "Et sedes tentare deum, monitura rebelles"
            },
            {
                "verse": "Ora nimis populos, perduri scrupea montis"
            },
            {
                "verse": "Deiecta et scopulo tamquam lacerata rigenti,"
            },
            {
                "verse": "Regibus exemplum contra Romana superbis"
            },
            {
                "verse": "Imperia ausurisque datas contemnere leges;"
            },
            {
                "verse": "(Hos Romana manus sternebat, Iuppiter illos)"
            },
            {
                "verse": "Sic pater ipse iuvans, qui nostri Iuppiter aevi,"
            },
            {
                "verse": "Rex Pius excubuit, nostra a pietate rebelles"
            },
            {
                "verse": "Vinceret ut Turcos et sub iuga mitteret alti"
            },
            {
                "verse": "Sacra Dei, quibus ipse hominem se subdidit olim,"
            },
            {
                "verse": "Hisque reniderent Capitolia sacra trophaeis."
            },
            {
                "verse": "Quid non molitur, quum pervigil omnia tentat"
            },
            {
                "verse": "Consilio exercens noctes, solesque labore?"
            },
            {
                "verse": "Nunc matutinum vocat impiger ecce senatus"
            },
            {
                "verse": "Concilium coetusque patrum, nunc pectora solvens"
            },
            {
                "verse": "Consilia alta refert, coelique afflatus amore"
            },
            {
                "verse": "Suadet iter; non obstat hyems, non ipsa senectus"
            },
            {
                "verse": "Ah, nimium quae cruda, patri non obstat eunti."
            },
            {
                "verse": "Anxia pro regno novitas secat ecce viarum"
            },
            {
                "verse": "Nunc glacie horrentes tractus, Aquilonis hiatu"
            },
            {
                "verse": "Difficiles flabrisve Noti, nunc imbre soluto"
            },
            {
                "verse": "Implicitos coelique minis scatebrisque profundis"
            },
            {
                "verse": "Terrarum, fluxique soli vestigia bis ter"
            },
            {
                "verse": "Lubrica vix fundo tandem patientis iniquo."
            },
            {
                "verse": "Iam fluvios tranat, iam montes transilit altos,"
            },
            {
                "verse": "Hos saxis nivibusque feros, illosque minaci"
            },
            {
                "verse": "Agmine torrentum tota regione furentes."
            },
            {
                "verse": "Applicat; acciti primates undique ad ipsum"
            },
            {
                "verse": "Conveniunt patrem venerati; heu monstra sonabant,"
            },
            {
                "verse": "Heu! rerum monstra; ut linguis discordibus omnes,"
            },
            {
                "verse": "Sic animis; clausi ceu miscent proelia venti,"
            },
            {
                "verse": "Carcere in Aeolio (si vera est fama) tonantes,"
            },
            {
                "verse": "Contenditque Austro Boreas, et Circius Euro."
            },
            {
                "verse": "Illi inter sese validi luctantur ct augent"
            },
            {
                "verse": "Irarum furias tremefacta Ceraunia longe,"
            },
            {
                "verse": "Ausoniumque latus Sicanaque mugiit Aetna;"
            },
            {
                "verse": "Has inter pugnas, inter certamina tanta,"
            },
            {
                "verse": "Hos inter strepitus pater ipse interque fragores"
            },
            {
                "verse": "Stat gravis et nullo motum se turbine differt."
            },
            {
                "verse": "Immo, velut celsa fertur rex Aeolus arce,"
            },
            {
                "verse": "Imperat, hos mulcens dictis, hos numine terrens,"
            },
            {
                "verse": "Attonitosque animos formans, impellit et instat"
            },
            {
                "verse": "Heu! paene eversis iam tandem surgere rebus"
            },
            {
                "verse": "Atque fidem atque orbem sanctum defendere ab armis,"
            },
            {
                "verse": "Hos contra Aeoo quae movit Turcus ab orbe"
            },
            {
                "verse": "Plurima et Arctoa iunxit de parte procellam;"
            },
            {
                "verse": "Non secus atque olim, Boream si torserit Eurus"
            },
            {
                "verse": "In Zephirum vinctoque unum duo turbine tendant"
            },
            {
                "verse": "Obruere occiduas, tum se iactare per oras,"
            },
            {
                "verse": "Iam montes silvaeque gemunt, sata languida ruptis"
            },
            {
                "verse": "Procumbunt culmis aut aethere vulsa feruntur,"
            },
            {
                "verse": "Iamque anni spes nulla super mortalibus esset"
            },
            {
                "verse": "Ah, miseris, si non aliquis miseratus ab alto"
            },
            {
                "verse": "Afforet axe deus Zephiro se iungere Cauros"
            },
            {
                "verse": "Qui iubeat, tum flabra addens animosa Favoni"
            },
            {
                "verse": "In Persas Eurum Boreamque e nube canorus"
            },
            {
                "verse": "Trans mare, trans montes gelidamque releget in Arcton,"
            },
            {
                "verse": "Messis ab Illyricae campis et pinguibus almae"
            },
            {
                "verse": "Frugibus Ausoniae ferat in deserta Getarum;"
            },
            {
                "verse": "Quale Pius, dum tentat opus dumque acer anhelat"
            },
            {
                "verse": "Nunc hac, nunc illac partes rimatus in omnes,"
            },
            {
                "verse": "Christadas unanimos concordi foedere nixus"
            },
            {
                "verse": "Iungere et in scaevos ad bellum mittere Turcos,"
            },
            {
                "verse": "Movit opus; quo non ullum praestantius egit"
            },
            {
                "verse": "Proxima Tarpeiae Concordia sancta Monetae,"
            },
            {
                "verse": "Romulidae unanimi quum sese hoc numine in hostes"
            },
            {
                "verse": "Conciliante olim densi intrepidique ferebant;"
            },
            {
                "verse": "Quale Pius dum tentat opus, dumque acer anhelat,"
            },
            {
                "verse": "Quam duro credas illum subiisse labori!"
            },
            {
                "verse": "Quamque nihil suavi, quam multum semper amaro!"
            },
            {
                "verse": "Tantus amor coeli! Si quicquam ducit amarum,"
            },
            {
                "verse": "Non Capitolino tales certamine quondam"
            },
            {
                "verse": "Victori contusa dabant absinthia succos,"
            },
            {
                "verse": "Quum palmae duros signarent rite labores!"
            },
            {
                "verse": "Hic tuus ille pius, qui nulli cedat avorum,"
            },
            {
                "verse": "Arx Tarpeia, sacras dum vult defendere sedes;"
            },
            {
                "verse": "Quo tibi nec custos fuit advigilantior olim"
            },
            {
                "verse": "Mallius obsessa qui Gallos reppulit arce,"
            },
            {
                "verse": "Nec magis ille ardens, ipsos qui fudit et aurum"
            },
            {
                "verse": "Abstulit, ut perhibent, Romanaque signa Camillus;"
            },
            {
                "verse": "Ergo Pio reliquos hortemur plaudere colles!"
            },
            {
                "verse": "Sed quid Aventinum? Fuit haec diis hospita sedes"
            },
            {
                "verse": "Alcidae ultoris libertatisque superbae"
            },
            {
                "verse": "Ad regem ultorem libertatisque parentem."
            },
            {
                "verse": "Te quid, Aventine, exhorter moneamve colendum?"
            },
            {
                "verse": "Iam pridem quem sponte colis, cui tecta dedisti,"
            },
            {
                "verse": "Cui laudum titulos ascito ad magna senatus"
            },
            {
                "verse": "Munera cardinei, divo patrumque futuro"
            },
            {
                "verse": "Spectata virtute patri rerumque magistro,"
            },
            {
                "verse": "Quod, velut Alcides quum terras fortis obisset,"
            },
            {
                "verse": "Ultor venisset, fidei Latiique futurus,"
            },
            {
                "verse": "Non Caco eliso, sed strato in vulnera Turco,"
            },
            {
                "verse": "Non fure occulto, sed aperto in bella tyranno,"
            },
            {
                "verse": "Non latebras repente fuga, sed regna petente,"
            },
            {
                "verse": "Non solo in pugnas, sed milibus undique septo;"
            },
            {
                "verse": "Quod libertatem non ille unius et urbis"
            },
            {
                "verse": "Et populi ambiret, sed sancti sanctior orbis,"
            },
            {
                "verse": "Quod libertatis non vindex ille superbae,"
            },
            {
                "verse": "Sed placidae atque humili coelum virtute petentis."
            },
            {
                "verse": "Pro quibus ac tantis meritis antiqua rependes"
            },
            {
                "verse": "Munera, si qua super; non illi ignota, dabat quae"
            },
            {
                "verse": "Plurima silva olim denso tua consita lauro,"
            },
            {
                "verse": "Quando duces belli, post inclyta facta reversi,"
            },
            {
                "verse": "Alta triumphali quaterent Capitolia curru."
            },
            {
                "verse": "Sed foelix nimium collis praesage futuri"
            },
            {
                "verse": "Praeteritique tenax quamvis post longa reposti"
            },
            {
                "verse": "Saecula, qui templum quondam qua sede locaras"
            },
            {
                "verse": "Dianae, cunctis templum commune Latinis,"
            },
            {
                "verse": "Et qua sede piae dederas post templa Sabinae,"
            },
            {
                "verse": "Aeneae das tecta Pio, qui cuncta Latinae"
            },
            {
                "verse": "Spes linguae et populis columen commune Latinis."
            },
            {
                "verse": "En fidei commune piae se pandit asylum;"
            },
            {
                "verse": "Et quo luna iugo fuerat te culta vidente,"
            },
            {
                "verse": "Nunc insigne patris lucet te, luna, tenente"
            },
            {
                "verse": "Quina sub excelsi pinnis et margine templi,"
            },
            {
                "verse": "Cum domino indigete a terris et pinguibus arvis"
            },
            {
                "verse": "Aethereas subitura plagas (mirabile visu!)."
            },
            {
                "verse": "Quod sero pia fata velint! nec sentiet imbres,"
            },
            {
                "verse": "Nec rapidos ventos, sic testatura perennes"
            },
            {
                "verse": "Astris mixta patris laudes et nomina regis;"
            },
            {
                "verse": "Omnis quam stupeat coelo mirata sereno"
            },
            {
                "verse": "Posteritas mundi quemvis ventura sub axem."
            },
            {
                "verse": "Nec vero in sese curvati luminis orbes"
            },
            {
                "verse": "Lunares superis gratos minus ipse futuros"
            },
            {
                "verse": "Augurer hos quam vel gelido vicina Bootae"
            },
            {
                "verse": "Illa novem radians stellis Bacchea Corona,"
            },
            {
                "verse": "Vel fuerit Delphin totidem lunatus in ignes,"
            },
            {
                "verse": "Oceani coelique decus per utrumque sacratus."
            },
            {
                "verse": "Armigerae piscis volucri sit iunctus, ut ipse"
            },
            {
                "verse": "Pontifici Arctous iunxit se Caesar amico,"
            },
            {
                "verse": "Vel fuerit, rutilare sibi vestigia propter"
            },
            {
                "verse": "Quod diadema videt, Musarum Heliconius hospes"
            },
            {
                "verse": "Arcitenens silvis vatesque nactus Olympum"
            },
            {
                "verse": "Coetibus humanis, ut nostra aetate meretur"
            },
            {
                "verse": "Silvius Aeneas titulos pietatis adeptus,"
            },
            {
                "verse": "Ad coelum qui sternit iter subiturus et ipse"
            },
            {
                "verse": "Atria magna poli stipantibus undique lunis,"
            },
            {
                "verse": "Unde tuas arces tum, Roma, tuebitur altum"
            },
            {
                "verse": "Numen, et amplexu sedes maiore fovebit"
            },
            {
                "verse": "Maior Aventinasque prius, quod in urbe priores"
            },
            {
                "verse": "Is dederit titulos collis magnosque pararit"
            },
            {
                "verse": "Ad maiora gradus, quibus ille propinquior aulis"
            },
            {
                "verse": "Sidereis, possetque ima quatere omnia terra"
            },
            {
                "verse": "Nutibus, atque altum reserare et claudere coelum;"
            },
            {
                "verse": "Unde in Aventinum non se meliore reflectit"
            },
            {
                "verse": "Lumine luna olim tot seclis culta, tot aris,"
            },
            {
                "verse": "Quam regis sit quina Pii factura benignis"
            },
            {
                "verse": "Luna, velut ridens oculis arsuraque campo"
            },
            {
                "verse": "Coelesti tandem vero spaciisque serenis;"
            },
            {
                "verse": "Quina hominis testata Dei pia vulnera nostri,"
            },
            {
                "verse": "In faciem composta Crucis, cui prima tuendae"
            },
            {
                "verse": "Signa dedit populosque ciens ad iusta potentes"
            },
            {
                "verse": "Proelia magnanimosque duces, vibrata per auras"
            },
            {
                "verse": "Flatibus aetheriis, terrarum fixa per arces"
            },
            {
                "verse": "Peltarumque velut se densans agmine et ipsis"
            },
            {
                "verse": "Acribus horribilis radiis rutilansque minansque,"
            },
            {
                "verse": "Ceu gladios, ceu tela vomens, umbonibus unam"
            },
            {
                "verse": "Tot simul infestans lunam, Maumetia signa"
            },
            {
                "verse": "Iam trepida et multum nigrantia morte, futuro"
            },
            {
                "verse": "Iamque orbe exiguo et multum fluitante \u00e2\u0080\u00a0minora\u00e2\u0080\u00a0."
            },
            {
                "verse": "Ergo suum collem, superas unde ibit in auras,"
            },
            {
                "verse": "Compos facta poli numquam minus aequa fovebit,"
            },
            {
                "verse": "Quam Dictaea suam Naxonve Chionve, Corona"
            },
            {
                "verse": "Quamque suum Delphin, Maurus lunatus Atlantem,"
            },
            {
                "verse": "Sertaque Parnassum pedibus subiecta ferinis,"
            },
            {
                "verse": "Et quam maternam coelestis Delia Delon,"
            },
            {
                "verse": "Et quam natalem, si mavis, Cynthia Cynthum,"
            },
            {
                "verse": "E quibus illa altum petierunt aethera terris,"
            },
            {
                "verse": "Sicut Aventino coelum petet illa relicto,"
            },
            {
                "verse": "Et Vaticanas iam se sublimis in arces"
            },
            {
                "verse": "Extulit ad superos, iter unde invitat Olympus."
            },
            {
                "verse": "Iam quibus aggrediar deserta Palatia dictis,"
            },
            {
                "verse": "Et quibus, heu, possim tantas excire ruinas"
            },
            {
                "verse": "Vocibus, optato gratentur ut omnia regi?"
            }
        ],
        [
            {
                "verse": "Hebrei patriis lachrimas auxere Latinis"
            },
            {
                "verse": "Et Graeci, dum te, Iannocte, queruntur ademptum."
            }
        ],
        [
            {
                "verse": "Illustri virtute tuum, Florentia, civem"
            },
            {
                "verse": "Non flebis? Quem tot populi flevere Latini,"
            },
            {
                "verse": "Quem Grai Solimique, quibus flos ille decusque"
            },
            {
                "verse": "Et post fata manet; tibi tot monumenta reliquit"
            }
        ],
        [
            {
                "verse": "Natalis salve tellus Nasonis Ovidi,"
            },
            {
                "verse": "Patria divini, Sulmo beate, viri!"
            },
            {
                "verse": "Salvete o, tantos quae spiravistis in ortus,"
            },
            {
                "verse": "Sidera, tam sanctum quae peperistis opus!"
            },
            {
                "verse": "Salvete o, primis quas hausit hiatibus, aurae;"
            },
            {
                "verse": "Salvete o, vates quas sacer hausit, aquae,"
            },
            {
                "verse": "Planitiesque iacens surgentesque undique montes,"
            },
            {
                "verse": "Salvete o vati cuncta benigna pio!"
            },
            {
                "verse": "Testantur Musae vobis debere Latinae"
            },
            {
                "verse": "Ingenium quo non acrius Ascra tulit."
            },
            {
                "verse": "Namque genus divum praeceptaque ruris arandi"
            },
            {
                "verse": "Qui decet ipsa suum protulit Ascra senem;"
            },
            {
                "verse": "Aemulus atque illi sic fertur Naso poetae,"
            },
            {
                "verse": "Ut Maro Smyrneo dicitur esse seni."
            },
            {
                "verse": "Mirer Pieriis vicinam montibus Ascram"
            },
            {
                "verse": "Ex Helicone omnes elicuisse deos;"
            },
            {
                "verse": "Haec etiam iuveni Musas, haec sistere Phoebum"
            },
            {
                "verse": "Palladaque Atteis arcibus una potest."
            },
            {
                "verse": "Erga ego nec Smyrnam Graio tam mirer Homero"
            },
            {
                "verse": "Ingenii et tantas quod dedit artis opes,"
            },
            {
                "verse": "Ingenium atque artes nostri quam mirer Ovidi,"
            },
            {
                "verse": "Sulmo potest aspris quem genuisse plagis."
            },
            {
                "verse": "Illum Asiae tellus et coelo mitis et arvo"
            },
            {
                "verse": "Smyrna dedit terris, cognita Smyrna mari;"
            },
            {
                "verse": "Et dedit, Eoo rebus florente virisque,"
            },
            {
                "verse": "Vena quibus vati concaluisse potest;"
            },
            {
                "verse": "At quid Sulmo suo potuit praestare poetae?"
            },
            {
                "verse": "Iugera nec pinguis quid nisi pauca soli,"
            },
            {
                "verse": "Quosque ferunt lapidum demissos aethere nimbos,"
            },
            {
                "verse": "Unde magis duri pars sterilescat agri?"
            },
            {
                "verse": "At quid Sulmo suo potuit praestare poetae?"
            },
            {
                "verse": "Quid potuit nisi quas haurit Apernus aquas,"
            },
            {
                "verse": "Amnis apro similis, montana per aspera rumpens,"
            },
            {
                "verse": "Unde nova Aprutii nomina ducta putem!"
            },
            {
                "verse": "Unde est valva olim regio Peligna, viator"
            },
            {
                "verse": "Qua vix cum trucibus ostia transit aquis."
            },
            {
                "verse": "Esto, animos dederit tum magnae gloria Romae:"
            },
            {
                "verse": "Ingenii certe munera Sulmo dedit."
            },
            {
                "verse": "Sulmo Appenninos urbs est intersita montes,"
            },
            {
                "verse": "Quam non contemnat Mantua molle solum,"
            },
            {
                "verse": "Mantua, tam magnum potuit quae ferre Maronem,"
            },
            {
                "verse": "Quo nullum maius Graecia numen habet."
            },
            {
                "verse": "Quid mirer, tantum peperit si Mantua vatem,"
            },
            {
                "verse": "A vate Oggigia quae sibi nomen habet;"
            },
            {
                "verse": "Mantua tam liquida vatem si voce sonantem"
            },
            {
                "verse": "Extulit? Est cycni ipsa propinqua Padi."
            },
            {
                "verse": "Extulit et tantum si terris Mantua lumen,"
            },
            {
                "verse": "Coelo delapsum ceperat ipsa prius;"
            },
            {
                "verse": "Illa suos Phoebo, quos cepit, reddidit axes;"
            },
            {
                "verse": "Ex illis primum finibus ortus holor,"
            },
            {
                "verse": "In quibus attoniti cantu videre volucrem"
            },
            {
                "verse": "Agricolae, cunctas quae superaret aves."
            },
            {
                "verse": "Sulmoni at solemus quid Phryx dedit exul ab Ida,"
            },
            {
                "verse": "Qui fertur nomen, Sulmo, dedisse tibi."
            },
            {
                "verse": "Intulit Idaeos cultus, qua dira sinebant"
            },
            {
                "verse": "Excidia inque Italis aspera bella plagis."
            },
            {
                "verse": "Troianos armis celebrat cultuque vetustas"
            },
            {
                "verse": "Urbano, at linguae munere fama silet."
            },
            {
                "verse": "Et tamen hinc nitidis in coelum se tulit alis,"
            },
            {
                "verse": "Carminibus mulcens astra secundus holor."
            },
            {
                "verse": "Hic est exiguas rivorum natus ad undas,"
            },
            {
                "verse": "Ille apud aequorei magna fluenta Padi;"
            },
            {
                "verse": "Ille, ferax qua se Benaco Mintius effert,"
            },
            {
                "verse": "A dite assiduas qui patre ducit opes;"
            },
            {
                "verse": "Hic, qua non magno Sulmonem murmure mulcent"
            },
            {
                "verse": "Montibus expressae vix bene semper aquae."
            },
            {
                "verse": "Ergo quis hinc missum non ammiretur holorem,"
            },
            {
                "verse": "Quem stupuit Latio quisquis in orbe fuit,"
            },
            {
                "verse": "Et quem laudavit, coluit quem docta vetustas,"
            },
            {
                "verse": "Posteritas coluit, posteritasque colet?"
            },
            {
                "verse": "Nam, quos ille dedit per nubila vectus et auras,"
            },
            {
                "verse": "In ventos liquidi non abiere soni."
            },
            {
                "verse": "Venit et humanas ea vox desedit in aures,"
            },
            {
                "verse": "Certarunt oculis ingeminare manus."
            },
            {
                "verse": "Desinet ante viri congressus foemina velle,"
            },
            {
                "verse": "Iactabit nullas ante Cupido faces,"
            },
            {
                "verse": "Quam pia Penelopes non extet epistola, lentos"
            },
            {
                "verse": "Questa viri redditus, carmine questa moras,"
            },
            {
                "verse": "Quam reliquae in Latio non sint Heroides omni"
            },
            {
                "verse": "Versibus in iuvenes pectora nota suos!"
            },
            {
                "verse": "Et tres tunc libri, titulus quos signat Amorum,"
            },
            {
                "verse": "Occiderint, nullo cum Venus igne cadet;"
            },
            {
                "verse": "Tunc quoque tres libri, quibus Ars sinuatur amandi,"
            },
            {
                "verse": "Nullus erunt quando nullus amator erit;"
            },
            {
                "verse": "Cumque opus occiderit, factas quod dedocet artes,"
            },
            {
                "verse": "Nequitiis poterit nemo dolere suis;"
            },
            {
                "verse": "Et tunc mutatae ter quinque volumina formae,"
            },
            {
                "verse": "Non stabit priscae nobilitatis opus,"
            },
            {
                "verse": "Aut cum non stabit collapsi machina mundi,"
            },
            {
                "verse": "Aut stabit formas non meditata novas."
            },
            {
                "verse": "Annus et incipiet prius in se nolle reverti,"
            },
            {
                "verse": "Nec sex et totidem mensibus ibit iter,"
            },
            {
                "verse": "Quam sex Fastorum divina volumina libri"
            },
            {
                "verse": "Aut pereant, aut non sex periisse gravet."
            },
            {
                "verse": "Quam gravat, heu, Musas talis iactura Latinas,"
            },
            {
                "verse": "Quamque gravant menses talia damna suos!"
            },
            {
                "verse": "Scilicet his, Phoebe medium ceu luminis aufert,"
            },
            {
                "verse": "Dimidiumque orbem lumine Phoebus obit,"
            },
            {
                "verse": "Altera pars clara est, pars altera temporis atra,"
            },
            {
                "verse": "Et natura suas attulit ipsa vices,"
            },
            {
                "verse": "Sic lucem vatis medio sors abstulit anno"
            },
            {
                "verse": "Dimidioque nitet, dimidioque nigret."
            },
            {
                "verse": "Festa est in vivi pars altera carmine vatis,"
            },
            {
                "verse": "Luget et in vatis altera morte silet;"
            },
            {
                "verse": "Nec silet, at magnis pars utraque questibus auras"
            },
            {
                "verse": "Implet, et immites arguit esse deos:"
            },
            {
                "verse": "\"Heu ubi\" clamat, \"ubi est tragicis Medea cothurnis,"
            },
            {
                "verse": "Illa Draconinis ausa volare iubis?"
            },
            {
                "verse": "Quae genus humanum superasse immanibus ausis"
            },
            {
                "verse": "Fertur, et in tragicis pectora docta sonis\"."
            },
            {
                "verse": "Nec modo rumpit in hos anni pars utraque questus,"
            },
            {
                "verse": "Vatis at ipsa malis se novat usque novis,"
            },
            {
                "verse": "Sive Thomitanas quod mictitur exul in oras,"
            },
            {
                "verse": "Sive quod ille pius dicitur esse nocens."
            },
            {
                "verse": "Integer et simplex, ut causam cognitor, ille"
            },
            {
                "verse": "Vidit et iniussu constitit ipse suo,"
            },
            {
                "verse": "Unde, id scire nefas, ignescunt Caesaris irae,"
            },
            {
                "verse": "Fulminis ut subito cognitor igne ruit."
            },
            {
                "verse": "Dive parens legum, fuerant si numina legum"
            },
            {
                "verse": "Laesa, iuvat causam quid posuisse novam?"
            },
            {
                "verse": "Scilicet is docuit iuvenes docuitque puellas"
            },
            {
                "verse": "Ludere amore pari, ludere in arte pari;"
            },
            {
                "verse": "Inque Dionaea fuerat rudis urbe iuventus,"
            },
            {
                "verse": "Nec fuerat curis ingeniosa suis,"
            },
            {
                "verse": "Et genus Aeneae fratrem non norat amorem,"
            },
            {
                "verse": "Nec norat patruum turba Latina suum!"
            },
            {
                "verse": "Scilicet et, cuius laudaras carminis artes,"
            },
            {
                "verse": "Exilii titulum, Caesar, habere velis."
            },
            {
                "verse": "Sed forte id magni voluerunt numina coeli"
            },
            {
                "verse": "Missus ad Euxinas esset ut ille nives."
            },
            {
                "verse": "Cuius ut Euxina pectus nive purius esset,"
            },
            {
                "verse": "Purius ingenium candidiorque manus,"
            },
            {
                "verse": "Tota ut posteritas fortunae exemplar haberet,"
            },
            {
                "verse": "Sciret ut inde gravis pondera ferre iugis,"
            },
            {
                "verse": "Sciret et ut mites in eadem forte querelas"
            },
            {
                "verse": "Exemplo multis hoc variare modis,"
            },
            {
                "verse": "Totque modis sciret, quot Tristibus ille libellis"
            },
            {
                "verse": "Quinque, quot a Ponto qui sibi nomen habent;"
            },
            {
                "verse": "Qui prius intereant, quam fortuna esse maligna"
            },
            {
                "verse": "Et non aequa bonis desinat ire viris;"
            },
            {
                "verse": "Et prius Euxinus pontum super illuet omnem,"
            },
            {
                "verse": "Iunctus et Hyrcanis esse feretur aquis."
            },
            {
                "verse": "Nec satis hi fuerant fortunae et principis ictus"
            },
            {
                "verse": "Ni livor dentes adderet ipse nigros."
            },
            {
                "verse": "Addidit ille quidem miserumque lacessere vatem"
            },
            {
                "verse": "Et potuit sacro velle nocere viro."
            },
            {
                "verse": "Sed non id facinus tulit ille impune malignum,"
            },
            {
                "verse": "Et sensit vatis quae foret ira pii,"
            },
            {
                "verse": "Quod foret ingenium, laesi quae lingua poetae,"
            },
            {
                "verse": "Quo velut ense foret, quo velut igne foret,"
            },
            {
                "verse": "Bathiademque sequens ipsum hoc testatur in Ibim,"
            },
            {
                "verse": "Quem vocat exigui corporis ille liber;"
            },
            {
                "verse": "Viribus ille gigas liber est, qui corpore Tideus;"
            },
            {
                "verse": "Tideus est animo, sed magis ille manu,"
            },
            {
                "verse": "Quem prius ipse ingens non ammirabitur orbis"
            },
            {
                "verse": "Barbarus et Graius sive Latinus erit."
            },
            {
                "verse": "Herculis huic similis qui non mirabitur acta,"
            },
            {
                "verse": "Qui toto saevas stravit in orbe feras?"
            },
            {
                "verse": "Cuius hic historias ex omnibus advocat oris,"
            },
            {
                "verse": "Omnibus a saeclis tristia fata vocat,"
            },
            {
                "verse": "Inque suum mictit geminatis viribus Ibim,"
            },
            {
                "verse": "Obruit et vultus, Livor inique, tuos;"
            },
            {
                "verse": "Obruit et Stygias latrantem mictit ad undas,"
            },
            {
                "verse": "Utque pius nomen non dedit ille tuum,"
            },
            {
                "verse": "Vivere nec tali meruere in luce poetae"
            },
            {
                "verse": "Tartareis tenebris nomina digna mori."
            },
            {
                "verse": "Singula quid memorem nostri monumenta poetae,"
            },
            {
                "verse": "Gratuler ut vel ei vel tibi, Sulmo parens?"
            },
            {
                "verse": "Sulmo parens tanto tantumque illustris alumno"
            },
            {
                "verse": "Est quantum Musis patria nulla suis."
            },
            {
                "verse": "Non tantum Clario patria est sua clara poeta,"
            },
            {
                "verse": "Versibus in Lyden qui calet usque suam,"
            },
            {
                "verse": "Nec suo tam Coo patria est celebrata Philete,"
            },
            {
                "verse": "Cui canitur totis Bathis amata libris;"
            },
            {
                "verse": "Nec tantum est Umbri sua patria clara Properti,"
            },
            {
                "verse": "Carmine cui Musas Cynthia sola dedit,"
            },
            {
                "verse": "Ipsa suo nec tam floret Verona Catullo"
            },
            {
                "verse": "Nativi quamvis nomina Veris habet,"
            },
            {
                "verse": "Nec sua tam Gallo est, nec tam sua clara Tybullo"
            },
            {
                "verse": "Delia seu carmen sive Lychoris erat,"
            },
            {
                "verse": "Quam florens clarusque tuo tu, Sulmo, poeta es"
            },
            {
                "verse": "Cui patria Aonidas exiliumque dedit."
            },
            {
                "verse": "Illustranda fuit, sive illi obscura vetustas,"
            },
            {
                "verse": "Sive Corynna fuit, sive Thomita fuit,"
            },
            {
                "verse": "Nec possunt aliis alii ut gaudere poetis,"
            },
            {
                "verse": "Sic tu vate tuo, Sulmo beate, potes."
            },
            {
                "verse": "Smyrna sibi magnum sed non sine lite poetam"
            },
            {
                "verse": "Vendicat: est Colophon, est Chios, estque Rhodos;"
            },
            {
                "verse": "Mantua Virgilium non ut sibi vendicat, Andes"
            },
            {
                "verse": "Quem dedit exiguo cognita villa solo;"
            },
            {
                "verse": "Ennius Herculeo non ut cessisse Tarento"
            },
            {
                "verse": "Dicitur, at Rudiae quae genuere petunt;"
            },
            {
                "verse": "Non ut turba suum fecit Venusina poetam"
            },
            {
                "verse": "Cui natale solum Stella propinqua fuit;"
            },
            {
                "verse": "Quin nec ut Arpinum Ciceronis vendicat ortus"
            },
            {
                "verse": "Insula, Fibreno quae strepit amne, negat."
            },
            {
                "verse": "Sulmo, tuus Naso est, nec res certamine nutat!"
            },
            {
                "verse": "Quae sibi adoptarat, Roma noverca fuit."
            },
            {
                "verse": "Ipse, ut erat, se, Sulmo, tuum vult semper alumnum;"
            },
            {
                "verse": "Roma benigna vocat, Roma maligna fugat;"
            },
            {
                "verse": "Illa suo arbitrio grato gavisa poeta est,"
            },
            {
                "verse": "Iudice gavisa est arbitrio illa suo."
            },
            {
                "verse": "Reppulit ah, postquam stomacho regina superbo,"
            },
            {
                "verse": "Sulmo, tuum saltem redderet ille tibi!"
            },
            {
                "verse": "Noluit, at gelidam moriturum misit ad Arcton"
            },
            {
                "verse": "Inter Sarmathicas Cimrneriasque nives,"
            },
            {
                "verse": "Ut quotiens Italas se verteret exul ad oras,"
            },
            {
                "verse": "Forsitan, heu, patriae ductus amore suae,"
            },
            {
                "verse": "Asperet ora Ister, glacies Meotica tergum,"
            },
            {
                "verse": "Euxino tremat hoc, hoc Aquilone latus,"
            },
            {
                "verse": "Semper et a laeva pontus vel mugiat aure,"
            },
            {
                "verse": "Frigore concretis vel latus urat aquis;"
            },
            {
                "verse": "A dextra aut Boreas, aut Chorus murmuret aure:"
            },
            {
                "verse": "Semper Rhipheas mictat uterque nives,"
            },
            {
                "verse": "Semper et obsessas nunc miles Sarmata portas,"
            },
            {
                "verse": "Nuncque Getes rapido moenia pulset equo,"
            },
            {
                "verse": "Parva relegatum quae vix defendere vatem"
            },
            {
                "verse": "A Scitica possent moenia barbarie."
            },
            {
                "verse": "Quem super assidue vel nix, vel grando, vel imber,"
            },
            {
                "verse": "Imber et ex telis missus ab hoste ruat."
            },
            {
                "verse": "Quid facis, ah, stomacho nimium, regina, superbo,"
            },
            {
                "verse": "Posse mori vatem credis, inepta, sacrum?"
            },
            {
                "verse": "Optima pars sacri non est sublata poetae,"
            },
            {
                "verse": "Spiritus et Musae gloria magna piae;"
            },
            {
                "verse": "Exulat, ah, corpus patriaque est urbe remotum"
            },
            {
                "verse": "Scilicet, at maior suscipis ossa parens,"
            },
            {
                "verse": "Ossa parens tellus gremio complectitur uno"
            },
            {
                "verse": "Omnia, non alio tu potes esse loco."
            },
            {
                "verse": "Tu, Roma, astrigerum quae quondam vertice Olympum"
            },
            {
                "verse": "Tangere visa tibi es, dic, ubi fessa iaces?"
            },
            {
                "verse": "Nempe parens te magna tegit, nec vel vetus extet"
            },
            {
                "verse": "Gloria, ni faveant nil quibus ipsa faves,"
            },
            {
                "verse": "Et nisi quem Cydnus fovet et quem misit Orontes,"
            },
            {
                "verse": "Hospitibus Tybris et quibus altus erit,"
            },
            {
                "verse": "Et quibus hospitibus tu debes, Roma, quod extas."
            },
            {
                "verse": "Ii duo te verum perdocuere deum"
            },
            {
                "verse": "Et docuere pios in coelum mictere alumnos,"
            },
            {
                "verse": "Quos tu morte reos exiliove facis!"
            },
            {
                "verse": "Morte tuos damnans das coelo ingrata magistros,"
            },
            {
                "verse": "Et merita es, nihil te promeruisse sciens."
            },
            {
                "verse": "Gratia Nasonem tibi sit quod morte poetam"
            },
            {
                "verse": "Non damnas cultro sanguinolenta truci;"
            },
            {
                "verse": "Caesa nec Antoni, Tulli nec ora diserti"
            },
            {
                "verse": "Es passa in rostris fixa videre tuis,"
            },
            {
                "verse": "Philtra nec insani passa es virosa Lucreti"
            },
            {
                "verse": "Qualia vel Galli tristia fata dari;"
            },
            {
                "verse": "Sed vatem exilio melior, non sanguine peior."
            },
            {
                "verse": "Dura tamen damnas quem sine fine vocas;"
            },
            {
                "verse": "Saepe vocas, et adest ingratae prodigus urbi,"
            },
            {
                "verse": "Auget et urbanas et iuvat exul opes."
            },
            {
                "verse": "Scilicet hi prima tibi sunt ab origine mores,"
            },
            {
                "verse": "Talia pro meritis reddere dona soles:"
            },
            {
                "verse": "Hosque necas, aliosque fugas, aliosque relegas,"
            },
            {
                "verse": "Sponte sua hos vultu cogis abire tuo"
            },
            {
                "verse": "Romulus in medio fertur cecidisse senatu,"
            },
            {
                "verse": "Et lacerum capreae stagna paludis habent,"
            },
            {
                "verse": "Romulus ille suae primus pater urbis et auctor"
            },
            {
                "verse": "Urbis ab ingratae viribus ipse iacet."
            },
            {
                "verse": "Alter et ille parens post tot benefacta Camillus"
            },
            {
                "verse": "Est exul patria iussus abire sua."
            },
            {
                "verse": "At cui victa suum concesserat Africa nomen"
            },
            {
                "verse": "Sponta sua cur nec redderet ossa tibi?"
            },
            {
                "verse": "O utinam numquam tibi sese redderet alter"
            },
            {
                "verse": "Cui dederat titulos Africa victa novos!"
            },
            {
                "verse": "Spiritus, heu, Lybico qui non est raptus ab hoste,"
            },
            {
                "verse": "Raptus Romana foret ille manu."
            },
            {
                "verse": "Rectius ingrata qui mutat Pergamon ultro"
            },
            {
                "verse": "Nasica, et Siculas Lentulus urbe moras;"
            },
            {
                "verse": "Sponte sua ingratas fugiunt pia pectora sedes,"
            },
            {
                "verse": "Sponte sua ingratos inclita corda Lares."
            },
            {
                "verse": "At non sponte tua cessisti ex urbe, tyrannum"
            },
            {
                "verse": "Qui melius ferro conficis, Ala, pio."
            },
            {
                "verse": "Quid qui non ferro quicquam fecere poetae?"
            },
            {
                "verse": "Et meruere tamen, sunt procul urbe tamen."
            },
            {
                "verse": "Nevius is totiens cui plenis Roma theatris"
            },
            {
                "verse": "Plausit et ad Pharias Iunius actus aquas."
            },
            {
                "verse": "Ast haec \u00e2\u0080\u00a0quod\u00e2\u0080\u00a0 meritis stet gratia Martis in urbe,"
            },
            {
                "verse": "Aque lupa auspicium vulturibusque docet,"
            },
            {
                "verse": "Hae pecus innocuum meritosque ad aratra iuvencos"
            },
            {
                "verse": "Et bello meritos dentibus angit equos;"
            },
            {
                "verse": "Ii postquam longo sensere cadavera tractu,"
            },
            {
                "verse": "Unguibus et rostris incubuere feris."
            },
            {
                "verse": "Gratulor ergo tuo tam dura in sorte poetae,"
            },
            {
                "verse": "Sulmo parens, famae gratulor inde tuae"
            },
            {
                "verse": "Quod nec flevisti confectum caede poetam"
            },
            {
                "verse": "Quodque odia exilii tu, pie, nulla subis."
            },
            {
                "verse": "Non ut Hibera suos deflevit Corduba vates"
            },
            {
                "verse": "Quos rapuit tristi Roma cruenta manu,"
            },
            {
                "verse": "Nec tu, Sulmo, tuo ceu Lesbos pressa tyrannis"
            },
            {
                "verse": "Patria vate cares, ut caret illa suo;"
            },
            {
                "verse": "Utque Solon patrias quondam vitavit Athenas,"
            },
            {
                "verse": "Sulmo, fugit sedes non ita Naso tuas;"
            },
            {
                "verse": "Non ingrata suo ceu fertur Spartha Lycurgo,"
            },
            {
                "verse": "Sic es Nasoni tu quoque, Sulmo, tuo,"
            },
            {
                "verse": "Sed potius meriti certas in honore poetae"
            },
            {
                "verse": "Pythagorae gratum vincere amore Samon."
            },
            {
                "verse": "Pythagorae ex patriis sacram facit aedibus aedem"
            },
            {
                "verse": "Grata, Samos, vati ceu facis ipsa tuo;"
            },
            {
                "verse": "Hoc tua sors melior quod te non sponte poeta"
            },
            {
                "verse": "Fugit ut ille suam tempora longa Samon;"
            },
            {
                "verse": "Hoc tua sors melior quod adhuc monumenta supersunt,"
            },
            {
                "verse": "Quae media in divae Virginis aede colis;"
            },
            {
                "verse": "Hoc tua sors melior vel quod tot scripta supersunt"
            },
            {
                "verse": "Et tecum Latius quae colat orbis habet,"
            },
            {
                "verse": "Vel tuus Arctoum quod cum semotus ad Istrum"
            },
            {
                "verse": "Tam procul ille olim candidus esset holor,"
            },
            {
                "verse": "Non secus ad tepidam quam qui sua facta Caystrum"
            },
            {
                "verse": "Dum mulcet, totas vocibus implet aquas."
            },
            {
                "verse": "Nec solum huc cycni pervenit fama sonori,"
            },
            {
                "verse": "Mulceret Geticas dum pius ille plagas,"
            },
            {
                "verse": "Densa sed argutis volitarunt carmina pennis;"
            },
            {
                "verse": "Mulcebat patrias tam procul exul aquas,"
            },
            {
                "verse": "Mulcebat Latium, sed frustra, heu, carmine Tybrim:"
            },
            {
                "verse": "Obdiderat duras auribus ille manus."
            },
            {
                "verse": "Strymona non fertur lenisse Oeagrius Orpheus"
            },
            {
                "verse": "Mollius aut undas, moeste, vel, Hebre, tuas;"
            },
            {
                "verse": "Non Pangaea sono, Rhodopen non dulcius umquam"
            },
            {
                "verse": "Mulsit barbaricas quam tuus ille plagas!"
            },
            {
                "verse": "Ille peregrina meditatus carmina lingua,"
            },
            {
                "verse": "Vibravit Getico Caesaris acta sono,"
            },
            {
                "verse": "Et prius infensos semper semperque malignos"
            },
            {
                "verse": "Ingenio mites fecit et arte Getas."
            },
            {
                "verse": "Qui circum attoniti vatem stupuere sonantem,"
            },
            {
                "verse": "Faverunt cycno, Sulmo beate, tuo;"
            },
            {
                "verse": "Favit et Euxinus, Tanais, Meotis et Ister,"
            },
            {
                "verse": "Nix quoque Rhipheis favit ab usque iugis."
            },
            {
                "verse": "Saeva procellosum non numquam murmura Pontum,"
            },
            {
                "verse": "Non numquam Boream composuisse ferunt,"
            },
            {
                "verse": "Quodque solum Absyrtus, quae saxa cruore Prometheus"
            },
            {
                "verse": "Sparserat ad cantus ingemuere pios;"
            },
            {
                "verse": "Motaque Bistonii praesepia cruda tyranni,"
            },
            {
                "verse": "Hospitibus diros qui saturaret equos,"
            },
            {
                "verse": "Et nimis hospitibus crudelia regna Thoantis"
            },
            {
                "verse": "Araque vicinae sanguinolenta deae."
            },
            {
                "verse": "Nil Capitolini mota est Iovis ara, nec ipsi"
            },
            {
                "verse": "Ah, Iovis in terris qui tenuere vices;"
            },
            {
                "verse": "Iuppiter inque suo potuit durescere colle"
            },
            {
                "verse": "Scilicet et nomen non meminisse suum,"
            },
            {
                "verse": "Inque Palatino Phoebus durescere colle"
            },
            {
                "verse": "Scilicet et vatis non memor esse sui,"
            },
            {
                "verse": "Sed Iovis et Phoebi, sed numinis omnis imago,"
            },
            {
                "verse": "Unus et in terris omnia Caesar erat;"
            },
            {
                "verse": "Isque sacro vati duras obstruxerat aures,"
            },
            {
                "verse": "Facta est cum molli ferrea Roma Tybri,"
            },
            {
                "verse": "Quae potuit Scythicis magis obdurescere saxis"
            },
            {
                "verse": "Et feritate feram vincere barbariem;"
            },
            {
                "verse": "At te, Sulmo, pii fama est ad carmina vatis"
            },
            {
                "verse": "In gemitum montes composuisse tuos,"
            },
            {
                "verse": "Vicino inprimis illum, qui vertice nubes"
            },
            {
                "verse": "Sustinet et canas terga per alba nives,"
            },
            {
                "verse": "Maiellam dixit quem Maia Athlantias a se,"
            },
            {
                "verse": "Ni, maior reliquis sit quia, nomen habet."
            },
            {
                "verse": "Iste suo tantum prius exultarat alumno,"
            },
            {
                "verse": "Tanta in vate suo gloria montis erat,"
            },
            {
                "verse": "Laeta suo quantum Cyllene fertur alumno,"
            },
            {
                "verse": "Qui dederat primae fila canora lyrae,"
            },
            {
                "verse": "Parnasusque suo quam fertur Apolline laetus,"
            },
            {
                "verse": "Nasone, heu, fuerat tam prius iste suo."
            },
            {
                "verse": "Quo simul et Phoebo calcatus ab hospite quondam"
            },
            {
                "verse": "Munera magna tulit, munera magna tenet:"
            },
            {
                "verse": "Fonte lacus vivo nitet alti <in> vertice montis;"
            },
            {
                "verse": "Castalyas limphas, Pegaseasve putes;"
            },
            {
                "verse": "Ipse pecus nutrit, vel cum sine gramine mons est,"
            },
            {
                "verse": "Foelicem lingua si mihi verrat humum;"
            },
            {
                "verse": "Hic sale non opus est pecori, pecorisve magistro"
            },
            {
                "verse": "Ut solito fluvidas tempore purget oves;"
            },
            {
                "verse": "Haec deus herbarum grato pia munera monti"
            },
            {
                "verse": "Cum Nasone hospes pluraque Apollo dedit."
            },
            {
                "verse": "Resque fidem superat; non floris gramen odori"
            },
            {
                "verse": "Dicimus aut thymbras et thyma, Phoebe, tuas;"
            },
            {
                "verse": "Dicimus at magicas, unde et mons creditur, herbas"
            },
            {
                "verse": "Posse pati nomen esse Magella sibi;"
            },
            {
                "verse": "Thessalus ut perhibent centauro Pelion olim"
            },
            {
                "verse": "Chironi quales Aeacidaeque dabat,"
            },
            {
                "verse": "Vulnera quis spatio coeant quam maxima parvo,"
            },
            {
                "verse": "Et bene sit fortis qui male nuper erat"
            },
            {
                "verse": "Et quibus exiliat tactum de vulnere ferrum;"
            },
            {
                "verse": "Tanta suo monti munera Apollo dedit."
            },
            {
                "verse": "Cui neque crediderim Xanthi mage grata fuisse"
            },
            {
                "verse": "Flumina quam fluvios, Sulmo beate, tuos;"
            },
            {
                "verse": "Illic auratos fertur lavisse capillos"
            },
            {
                "verse": "Et movisse suae saxa canore lyrae;"
            },
            {
                "verse": "Pactus ab ingrato sed non sua munera rege"
            },
            {
                "verse": "Cepit, et hostis abit qui pius hospes erat."
            },
            {
                "verse": "Illas sponte sua Phrygias inviserat undas,"
            },
            {
                "verse": "Has Phrygias vatis visit amore sui."
            },
            {
                "verse": "Et Cassandra illic, Naso hic afflatus ab illo est,"
            },
            {
                "verse": "Arvaque purpureis omnia picta crocis"
            },
            {
                "verse": "Diximus, at Phrygias Peligni nominis undas"
            },
            {
                "verse": "(Sulmonem, ut fama est, nam posuere Phryges)"
            },
            {
                "verse": "Has non Ionium vincens Arethusa profundum"
            },
            {
                "verse": "Vicerit ex Graio Trinacris una solo;"
            },
            {
                "verse": "Has Amphioniae non sperant gloria Dirces"
            },
            {
                "verse": "Eurothae aut Mopso ripa sonora suo;"
            },
            {
                "verse": "Non ipse Aonia labens Permessus ab arce,"
            },
            {
                "verse": "Quamvis Pierios vendicet ille choros;"
            },
            {
                "verse": "Strymona se gelido possint aequare poeta:"
            },
            {
                "verse": "Cedat Pelignis Thraicius Hebrus aquis."
            },
            {
                "verse": "Ille suum potuit discerptum cernere vatem"
            },
            {
                "verse": "Cumque lyra raptum substinuisse caput;"
            },
            {
                "verse": "Torqueri fatis Peligni tristibus amnes,"
            },
            {
                "verse": "Cernere Nasonem non potuere suum,"
            },
            {
                "verse": "Ast in purpureis sublatum cernere signis"
            },
            {
                "verse": "Carminis abscissum substinuere caput,"
            },
            {
                "verse": "Inque notis fulvo longe rutilantibus auro,"
            },
            {
                "verse": "\"Sulmo mihi patria est\", quod dedit ille, vident;"
            },
            {
                "verse": "Sulmo, tui semper sic est tibi grata poetae"
            },
            {
                "verse": "Gloria, tam grata quem pietate colis;"
            },
            {
                "verse": "Sic tua posteritas proavo se iactat in illo,"
            },
            {
                "verse": "Quicquid agit, vatem fertque refertque suum."
            },
            {
                "verse": "Exigitur chartis signatas addere ceras:"
            },
            {
                "verse": "Publica Nasonem munera semper habent,"
            },
            {
                "verse": "Osque sacrum, pectusque sacrum se Palladis effert"
            },
            {
                "verse": "Aegide, et haec praefert: \"patria Sulmo mihi est\"."
            },
            {
                "verse": "Institerit bellum, seu belli palma triumphus,"
            },
            {
                "verse": "Quod spectent vatis lumina, carmen habent;"
            },
            {
                "verse": "Et modo per campos circumfert turba parentes,"
            },
            {
                "verse": "Et modo in aeriis turribus esse iubet."
            },
            {
                "verse": "Sic lyra, Sulmo, tua est coelo inferiore locata;"
            },
            {
                "verse": "Graia micet stellis, ut micat ista, notis;"
            },
            {
                "verse": "Illa micet quia sic mentita est Graecia quondam,"
            },
            {
                "verse": "Ne foret Orpheae prorsus iniqua lyrae."
            },
            {
                "verse": "Haec micat ut merito sit Sulmo gratus alumno"
            },
            {
                "verse": "Et vate patriae sit decus iste suae."
            },
            {
                "verse": "Gratulor ergo tibi cui dixi ex pectore: \"salve!"
            },
            {
                "verse": "Patria Nasonis, cui cano, Sulmo, vale!"
            },
            {
                "verse": "Sulmo, vale, atque tui per si qua est cura poetae,"
            },
            {
                "verse": "Perque tuas laudes et pia facta precor,"
            },
            {
                "verse": "Per tibi si claros servent pia numina cives;"
            },
            {
                "verse": "Et numquam si sis hospita terra feris;"
            },
            {
                "verse": "Adde piis aliquod factis, hoc adde sonoras"
            },
            {
                "verse": "Marmoreus vates stet tibi propter aquas;"
            },
            {
                "verse": "Utque tuus Naso Musis rigat arva Latinis,"
            },
            {
                "verse": "Omnia Pelignis irriget arva suis;"
            },
            {
                "verse": "Utque Corynthiacis nautis spectatur Arion,"
            },
            {
                "verse": "In cithara agricolis sit pius iste suis;"
            },
            {
                "verse": "Utque suum niveo positum de marmore vatem"
            },
            {
                "verse": "Mantua, sic vatem tu venerare tuum,"
            },
            {
                "verse": "Atque duos, atque hos si saxi in margine versus"
            },
            {
                "verse": "Forte incidendos esse putabis, habe:"
            },
            {
                "verse": "Sulmo mali patria est; gelidis dat Roma Thomitis."
            },
            {
                "verse": "Mundus, amor, tempus, sors mala, livor opus\"."
            },
            {
                "verse": "Petrus Ovidiadem Sulmoni donat amico,"
            },
            {
                "verse": "Ne contemnatur res celerata rogat;"
            },
            {
                "verse": "Qualia Mammurius Salios faber ille poposcit,"
            },
            {
                "verse": "Qui dederat clipeos, talia dona petit."
            },
            {
                "verse": "Haec sunt, Sulmonem quondam dum viseret urbem,"
            },
            {
                "verse": "Montopolitano carmina facta Petro."
            }
        ],
        [
            {
                "verse": "Ante fores laurus monstrat Peneia triumphos,"
            },
            {
                "verse": "Silva Iovis quercus civica facta refert;"
            },
            {
                "verse": "In foribus pictus nivea tentigine penes"
            },
            {
                "verse": "Iura refert intus quanta Priapus habet."
            }
        ],
        [
            {
                "verse": "Quae, Carafelle, tibi sublimi in vertice surgit"
            },
            {
                "verse": "Infula, dans magnas turribus aequa minas,"
            },
            {
                "verse": "In coelum non tanta effert mons saxa Caphareus,"
            },
            {
                "verse": "Sub quibus Argivae tot periere rates."
            },
            {
                "verse": "Infula tanta tibi cerebroso in vertice nutat,"
            },
            {
                "verse": "Pelion est quantum, vertice quantus Heryx;"
            },
            {
                "verse": "Te quicumque videt, credit vidisse Chimeram,"
            },
            {
                "verse": "Et vidisse novam te, Carafelle, feram."
            },
            {
                "verse": "Ne feras his igitur vel ne, Carefelle, puteris!"
            },
            {
                "verse": "Oro feram tantam ne, Carafelle, feras,"
            },
            {
                "verse": "Neve feras nostram testor, Curafelle, lucernam"
            },
            {
                "verse": "Ni forsan gemina luce carere velis."
            }
        ],
        [
            {
                "verse": "Assis, Musa, mihi, tuque, o doctissime vates,"
            },
            {
                "verse": "Aspira ingenio tu, precor, usque meo."
            }
        ],
        [
            {
                "verse": "Musarum, Tancrede, vias ingresse petisti"
            },
            {
                "verse": "Ut, duce me, possent antra patere tibi,"
            },
            {
                "verse": "Antra quibus cithara se semper Phoebus eburna"
            },
            {
                "verse": "Exercet dulce semper hiante modos,"
            },
            {
                "verse": "Ad quos Pierides vocum discrimina fingunt"
            },
            {
                "verse": "Et variant facili carmina nexa sono."
            },
            {
                "verse": "O utinam, duce me, possent tua vota secunda"
            },
            {
                "verse": "Esse tibi, et possem sic placuisse mihi!"
            },
            {
                "verse": "Confitear quod, ni non sunt mihi numina, non sunt"
            },
            {
                "verse": "Heu, tantum votis illa parata meis!"
            },
            {
                "verse": "Aut liceat Cupido penetralia semper adire"
            },
            {
                "verse": "Illa nisi egregiis non adeunda viris!"
            },
            {
                "verse": "Te poscente, tamen munus tentare iuvabit"
            },
            {
                "verse": "Difficile, atque animos exibuisse meos"
            },
            {
                "verse": "Hos poteris saltem faciles saltemque benignas;"
            },
            {
                "verse": "Cernere; conatum numina cuncta negant;"
            },
            {
                "verse": "Et licet antra neget, neget et sua carmina Phoebus,"
            },
            {
                "verse": "Pectora nostra tibi non neget ipse tamen;"
            },
            {
                "verse": "His licet utaris, licet his comes ipse fruare"
            },
            {
                "verse": "Me tibi vis postquam tu comes esse ducem."
            }
        ],
        [
            {
                "verse": "Paule, quid accipies a Petro munus amico,"
            },
            {
                "verse": "Paule polite nimis, Paule polite nimis?"
            },
            {
                "verse": "Paule, quid exuvias iuvit spoliare seniles?"
            },
            {
                "verse": "Forte iuventa iuvat, forte senecta gravat?"
            },
            {
                "verse": "Barba senem decuit; fuerant senis omnia Paulo;"
            },
            {
                "verse": "Verba senis fuerant, ut senis ora tibi,"
            },
            {
                "verse": "Et fuerant mores magna gravitate seniles;"
            },
            {
                "verse": "Duras eras rigida cum gravitate senex."
            },
            {
                "verse": "Nuncque videbaris Curii barbata propago,"
            },
            {
                "verse": "Nunc Cato Romanus, nunc Plato gravis eras!"
            },
            {
                "verse": "Esse, quid hoc dicam? Mihi nunc et Apollo videris,"
            },
            {
                "verse": "Bacchus, et Ypolitus ore nitente puer."
            },
            {
                "verse": "Forsitan et magno vis inservire Tonanti"
            },
            {
                "verse": "Et Ganimedeum tu superare decus?"
            },
            {
                "verse": "Paule, senem mihi te semper praestabis amico;"
            },
            {
                "verse": "Praestabis puerum qui volet esse puer."
            }
        ],
        [
            {
                "verse": "Desine quod numeris numeros sperare, poeta,"
            },
            {
                "verse": "Musarum et animus carmina non emere."
            }
        ],
        [
            {
                "verse": "Si tibi quod numeris numeros fortuna dedisset,"
            },
            {
                "verse": "Non esset capiti tanta corona tuo."
            }
        ]
    ]
}