{
    "author": "Teofilo Folengo",
    "title": "Ianus",
    "url": "http://www.poetiditalia.it/texts/FOLENG_T|ianu|001",
    "text": [
        [
            {
                "verse": "Temporis imperium gentemque et facta tyranni"
            },
            {
                "verse": "Dum canimus, nec non quis Ianitor ostia servet"
            },
            {
                "verse": "Urbis Apollineae, atque idem servaverit undis"
            },
            {
                "verse": "Omnivagis mortale genus, quo tempore primum"
            },
            {
                "verse": "Subdidit Oceanus pater alto in gurgite montes"
            },
            {
                "verse": "Paule, fatigamur violento examine vatum,"
            },
            {
                "verse": "Quandoquidem deus ille biceps, deus ille biformis"
            },
            {
                "verse": "Ianus, ut e monstro vir prodeat, ilicet una"
            },
            {
                "verse": "Huc tibi fronte aderit, quem nulla in parte viriles"
            },
            {
                "verse": "Defraudantem habitus gressumque et membra videbis."
            },
            {
                "verse": "Hinc torvos latrare canes et carpere Ianum"
            },
            {
                "verse": "Morsibus hunc nostrum videas, sed tu, Urse, recurvos"
            },
            {
                "verse": "Cum primum exacuas ungues, aut frendere in illos"
            },
            {
                "verse": "Incipias villosque furens attollere, livor"
            },
            {
                "verse": "Sopitus cadet; at vigilant in pectore curae."
            },
            {
                "verse": "Virgo parens, qua non aliud mihi certius optem"
            },
            {
                "verse": "Numen adesse, quod ipsi homines didicere precando,"
            },
            {
                "verse": "Si tibi conspicuis molimur templa colossis,"
            },
            {
                "verse": "Si flore instruimus, si thure incendimus aras"
            },
            {
                "verse": "Oramus: ne conde iubar, ne subtrahe nostro"
            },
            {
                "verse": "Lumen ab intuitu cui sol assurgit et axem"
            },
            {
                "verse": "Ipse tenens medium lapsis caligat habenis."
            },
            {
                "verse": "Nuper ego aggressus longum per inhospita cursum"
            },
            {
                "verse": "Quo me cunque vocaret iter mortale terebam,"
            },
            {
                "verse": "Cum via dividuo tandem seiuncta recessu,"
            },
            {
                "verse": "Hinc atque hinc abiit varians geminoque sub ipsis"
            },
            {
                "verse": "Cunctantem foribus me aditu in vestigia fixit."
            },
            {
                "verse": "Haerenti procul ecce mihi dux obvius ibat"
            },
            {
                "verse": "Gonziacus, quo non alius praestantior armis:"
            },
            {
                "verse": "Cui trepidae ad numerum laetas movere choreas"
            },
            {
                "verse": "Pierides simul et Charites terque ore quaterque"
            },
            {
                "verse": "Ingemuere suum Federici ad gesta Maronem."
            },
            {
                "verse": "Sol, qui forte agiles tunc per compendia currus"
            },
            {
                "verse": "Alpinum fugiens Boream declivis agebat,"
            },
            {
                "verse": "Et Nox, quae oceano distentam moverat urnam,"
            },
            {
                "verse": "Quam Puer Idaeus ventoque et turbine verset"
            },
            {
                "verse": "Infensamque Aquilam summo deturbet Olympo,"
            },
            {
                "verse": "Increpitans memoretque Idam memoretque rapinam;"
            },
            {
                "verse": "Arrisere simul venienti ad compita Marti."
            },
            {
                "verse": "Ipsa etiam regina avium, prius acta theatro"
            },
            {
                "verse": "Quam sit ab aethereo et Sertum Minoidos una"
            },
            {
                "verse": "Praecipitet, miscere parat vento omnia circum;"
            },
            {
                "verse": "Ut vero iuvenem procul adventare superbum"
            },
            {
                "verse": "Insignemque aquila nigranti tergore vidit,"
            },
            {
                "verse": "Extemplo simul indignantes decutit iras"
            },
            {
                "verse": "Pectore, lapsa simul coelo pernicibus alis"
            },
            {
                "verse": "Findit humum penitusque cavo se littore condit."
            },
            {
                "verse": "Ergo uno volucrum e coelis abeunte tyranno,"
            },
            {
                "verse": "Cui caput et toto candescunt corpore pennae,"
            },
            {
                "verse": "Tum surgente allo Federici vertice summo,"
            },
            {
                "verse": "Cui caput et toto nigrescunt corpore pennae,"
            },
            {
                "verse": "Syderei patuit subito decor omnis Olympi."
            },
            {
                "verse": "Hic ego tum magnae perculsus imagine lucis"
            },
            {
                "verse": "Dissimulo tectusque virum contemplor ab umbra."
            },
            {
                "verse": "Ut vero inspectum latebris, ad seque vocatum"
            },
            {
                "verse": "Me tenuit, sic sic interpellabat: \"An hic te,"
            },
            {
                "verse": "Hic te etiam demulcet amor post funera dici?"
            },
            {
                "verse": "Aut magis est visum non longius ire sepulchro?"
            },
            {
                "verse": "Quo furor ingenium tibi nunc rapit improbus ille,"
            },
            {
                "verse": "Ille inquam furor, insulso qui carmine Baldum,"
            },
            {
                "verse": "Nescio quem Baldum simulans, tenet omnia risu?"
            },
            {
                "verse": "Ecquid ubi eiectum est illud rude carmen ineptum"
            },
            {
                "verse": "Ac deforme, iubet fama hic labefacta novari?"
            },
            {
                "verse": "An te poenituit forsan tam ignaviter usum"
            },
            {
                "verse": "Tempore, quo nihil hac rerum sub mole terendum"
            },
            {
                "verse": "Parcius, usque adeo rapidis se surripit horis?"
            },
            {
                "verse": "Ergo erit ut semper vulgo plaudente iocosum"
            },
            {
                "verse": "Musa ferat Baldum? Musa amens? Musa choreis"
            },
            {
                "verse": "Aonidum seclusa? decus prodegerit omne,"
            },
            {
                "verse": "Futile dum rauca disperdit arundine carmen?\""
            },
            {
                "verse": "His ego non minus obrigui formidine demens"
            },
            {
                "verse": "Quam si terribilem obiectasset Gorgona Perseus."
            },
            {
                "verse": "Vix tandem accessi trepidans, ita voce locutus:"
            },
            {
                "verse": "\"Talia cum memores dux praestantissime, nulla"
            },
            {
                "verse": "Causa te ab officio revocet studioque favendi:"
            },
            {
                "verse": "Iamque fave atque huic ingenio, quodcumque, profundum"
            },
            {
                "verse": "Vadenti per iter da tandem sistere posse."
            },
            {
                "verse": "Dic, rogo, Virginibus, quibus arx Parnassia curae,"
            },
            {
                "verse": "Tendentique manus crimenque insigne fatenti"
            },
            {
                "verse": "Dent veniam conversae animos vatemque reforment."
            },
            {
                "verse": "Sed mihi tu dextram? dextram tu porrigis? an qui"
            },
            {
                "verse": "Dudum serpsit humi duce te caput exeret alte?"
            },
            {
                "verse": "Ecce ades o tandem, huic io io applaudite, Nymphae,"
            },
            {
                "verse": "Mintiades Nymphae, Federico applaudite vestro."
            },
            {
                "verse": "Is magnum Gonzaga sonans patet arduus orbi"
            },
            {
                "verse": "Eque Bianorea populos circumspicit urbe,"
            },
            {
                "verse": "Cui latus adglomerant, macti virtute decora,"
            },
            {
                "verse": "Germani insignes: alter flammante galero"
            },
            {
                "verse": "Atque ostro, sacris dictus, qui nomen honorat"
            },
            {
                "verse": "Herculeum; alter equo alipede et calcaribus aureis"
            },
            {
                "verse": "Fernandus, non ipsi impar ducis arte Gradivo."
            },
            {
                "verse": "Quam prae se ore ferunt magnos, quod robur in armis,"
            },
            {
                "verse": "Quis neget esse Deum sobolem? mens excute tandem,"
            },
            {
                "verse": "Excute segnitiem atque aliquod tibi surrige nomen.\""
            },
            {
                "verse": "Dixeram, et accedens propius scitabar, ut ipse"
            },
            {
                "verse": "Monstraret quo se duplex vehit orbita; nanque"
            },
            {
                "verse": "Prae foribus varii discriminis haesitat anceps"
            },
            {
                "verse": "Quisque viator, an huc gradiens an se ferat illuc."
            },
            {
                "verse": "\"Mobile si vulgus - dixit - plaebemque caducam,"
            },
            {
                "verse": "Quae vix nata mori digna est indignaque nasci,"
            },
            {
                "verse": "Forte sequi mavis, si pulchri nominis auram"
            },
            {
                "verse": "Negligis, ad levum torque huc vestigia cornu."
            },
            {
                "verse": "Haec via se fini citius rapit inque palustres"
            },
            {
                "verse": "Descendit calamos, ubi caeno involvit euntes."
            },
            {
                "verse": "Si vero extolli cupias atque inter haberi"
            },
            {
                "verse": "Egregios animos, age, fretus numine divum,"
            },
            {
                "verse": "Dexter abi ut venias aeterni ad nominis auram."
            },
            {
                "verse": "Hic Virtus habitat studiosae debita curae,"
            },
            {
                "verse": "Quae longe melius quam sors malefida beatum"
            },
            {
                "verse": "Efficit ac longe melius te insignis honorat."
            },
            {
                "verse": "Haec nos certa manet sed amat speciosa requiri,"
            },
            {
                "verse": "Quam labor assiduus reperit potiturque reperta."
            },
            {
                "verse": "Interea, quanta est, currenti occurrit, et amplos"
            },
            {
                "verse": "Obnitenti animo tandem largitur honores."
            },
            {
                "verse": "Hinc ergo adproperans pete Temporis ostia, quo te"
            },
            {
                "verse": "Non procul angusto ducit via dextra meatu,"
            },
            {
                "verse": "Dum sat lucis iter per opaca silentia sumit"
            },
            {
                "verse": "Dumque suas revehit Phoebe iam proxima bigas."
            },
            {
                "verse": "Dixit, et aversum labens nitidissima nubes"
            },
            {
                "verse": "Improvisa illum tollit, qui visere forsan"
            },
            {
                "verse": "Interdum evehitur patrios heroas Olympo."
            },
            {
                "verse": "Atque ego iam tanti laetatus origine facti,"
            },
            {
                "verse": "Progredior quo dextra viam mihi semita pandit."
            },
            {
                "verse": "Non procul adverso lunae patuere sub aura"
            },
            {
                "verse": "Moenia, turrito quae vertice sydera pulsant."
            },
            {
                "verse": "Temporis hic regnum magnique palatia Phoebi."
            },
            {
                "verse": "Protinus accurro: mirum quamque ardua quamque"
            },
            {
                "verse": "Lata tremunt totamque obeunt fastigia terram."
            },
            {
                "verse": "Quis tamen id tantum credat, si singula fari"
            },
            {
                "verse": "Incipiam quae his vidi oculis,ut ad astra ferantur"
            },
            {
                "verse": "Murorumque minae utque urbem vastissima cingant"
            },
            {
                "verse": "Moenia Phoebeam? nec (si componere magnis"
            },
            {
                "verse": "Parva datur) pudeat mundum dixisse theatrum"
            },
            {
                "verse": "Quo sua quaeque dies aedit spectacula genti."
            },
            {
                "verse": "Illa sed artificum miranda peritia motis"
            },
            {
                "verse": "Cardinibus conflarat opus versatile, ut ingens"
            },
            {
                "verse": "Circumducta rotae similis structura vehatur."
            },
            {
                "verse": "Alterat haec nunquam certa vertigine cursum,"
            },
            {
                "verse": "Donec Apollineos ad metam circinet orbes."
            },
            {
                "verse": "Continuo summis exundant turribus atra"
            },
            {
                "verse": "Nubila, quae pluvio (prout mobile iusserit Aevum)"
            },
            {
                "verse": "Plena sinus humore cavos rutiloque vapore,"
            },
            {
                "verse": "Nunc bibulos placida mulcent aspergine campos,"
            },
            {
                "verse": "Nunc rescissa tonant, torquentia fulmen ut ictu"
            },
            {
                "verse": "Grandineo adducti modo spem populentur aratri"
            },
            {
                "verse": "Et modo Hyperboreae lento nivis imbre liquescant;"
            },
            {
                "verse": "Saepe tamen vacuum purgantur in aera nec se"
            },
            {
                "verse": "Obiiciunt solemque inter camposque iacentes."
            },
            {
                "verse": "Ventorum hic etiam domus est, et quae omnia certe"
            },
            {
                "verse": "Sub ductore fluunt motuque ac fine laborant;"
            },
            {
                "verse": "Praeruptas nec enim sine iussu Temporis undas"
            },
            {
                "verse": "Eructare fretum videas, aut ponere fessas:"
            },
            {
                "verse": "Flant Euri, altisonum praetexunt nubila coelum;"
            },
            {
                "verse": "Flant Zephiri, collecta fugae sese undique dedunt;"
            },
            {
                "verse": "Flumina threiciis Aquilonibus arcta stupescunt,"
            },
            {
                "verse": "Mox tumida expugnant ripas urgentibus Austris."
            },
            {
                "verse": "Prae foribus stabulant alternae semper et ipso"
            },
            {
                "verse": "Vestibulo positis nent fila cubilibus Horae,"
            },
            {
                "verse": "Horae Parcarum vigiles motusque ministrae."
            },
            {
                "verse": "Ferrea mobilium stat machina fixa rotarum,"
            },
            {
                "verse": "Quas inter sese varias refluasque vicissim"
            },
            {
                "verse": "Pendula detorquent intento fune metalla."
            },
            {
                "verse": "Sex quater haec etiam datur Horis cura, minutos"
            },
            {
                "verse": "Quae obliquant passus numerosoque ordine sese"
            },
            {
                "verse": "Ad metam impellunt, ubi quaelibet aere canoro"
            },
            {
                "verse": "Nunciat erumpens quidve umbrae, quidve coruscae"
            },
            {
                "verse": "Lucis agat Tempus, quo ipsi succedere Menses"
            },
            {
                "verse": "Admoniti possint tectis ad iura Tyranni;"
            },
            {
                "verse": "Post illos Annus senior, cui plurima pectus"
            },
            {
                "verse": "Barba tegit, redeat cunctasque recenseat omnium"
            },
            {
                "verse": "Expensas rerum aetatesque ac singula Lustro,"
            },
            {
                "verse": "Temporis actor id est, qui praecipitante sororis"
            },
            {
                "verse": "Fretus Olympiadis calamo, terque omne quaterque"
            },
            {
                "verse": "Supputat in numeros coelum summamque potenti"
            },
            {
                "verse": "Ac procerum primo dat pleno examine Seclo,"
            },
            {
                "verse": "Seclo, cui magnos impendit semper honores"
            },
            {
                "verse": "Rex ipse atque suo lateri consistere mandat."
            },
            {
                "verse": "Hic ubi me oblatum celsa despexit ab arce"
            },
            {
                "verse": "Hora quae in excubias successit tertia primas,"
            },
            {
                "verse": "Quis veniam subito proclamat, et unde profectus,"
            },
            {
                "verse": "Quidve feram noctu, nec euntibus esse futurum"
            },
            {
                "verse": "Omnibus accessum, nisi quos aut plena sciendi"
            },
            {
                "verse": "Vis agat, ut rerum causas ritusve capescant,"
            },
            {
                "verse": "Aut quibus ingenium longe praestantius ardet,"
            },
            {
                "verse": "Mobile hoc imperium regni ulterioris amore"
            },
            {
                "verse": "Tranandi, atque viam coelo bipatente secandi"
            },
            {
                "verse": "Causarum ad causam, domitrix quae temporis omnia"
            },
            {
                "verse": "Aut movet, ut placitum, fini, aut immota perennat."
            },
            {
                "verse": "Talia quaerenti tum sic ego: \"Diva potentum"
            },
            {
                "verse": "Heroum genitrix Gonzaga huc visere Tempus"
            },
            {
                "verse": "Me movet, excitum vitae melioris ad usum,"
            },
            {
                "verse": "Atque adeo instabili subductum examine vulgi."
            },
            {
                "verse": "Da facilem (quando hic Aevi sunt ostia) tanto"
            },
            {
                "verse": "Successum voto neque me quid fingere crede"
            },
            {
                "verse": "Non ea vis inopi, non haec fiducia soli."
            },
            {
                "verse": "Te rogo, te per eas quas iunctas ore supino"
            },
            {
                "verse": "Nunc tibi tendo manus, te per si cognita nostris"
            },
            {
                "verse": "Horarum officio veniunt obtutibus astra,"
            },
            {
                "verse": "Oro, pande fores\". Tunc ardens illa repente"
            },
            {
                "verse": "Ac dictis lenita meis sua puncta cucurrit,"
            },
            {
                "verse": "Trisque adiit numerosa notas terque aere locuta est."
            },
            {
                "verse": "Tum primum rauco gemuerunt cardine postes,"
            },
            {
                "verse": "Iamque patent iamque ipse animo feror intus ovanti."
            },
            {
                "verse": "Qua subito mihi porta data est vir limine primo"
            },
            {
                "verse": "En fuit, aspectuque gravi firmaque senecta,"
            },
            {
                "verse": "Corpore procero, canos qui ad menta comantes"
            },
            {
                "verse": "Demulcens leva dextram mihi porrigit ultro"
            },
            {
                "verse": "Quae coniuncta meae sanctum de more feriret"
            },
            {
                "verse": "Hospitii foedus socioque in iure teneret."
            },
            {
                "verse": "Incipit ille simul: \"Quisquis novus hospes ad aulam"
            },
            {
                "verse": "Temporis accesti, longum perferre laborem"
            },
            {
                "verse": "Disce prius verumque scias excerpere falsis."
            },
            {
                "verse": "Ambagum domus haec et inobservabilis error,"
            },
            {
                "verse": "Centum intermiscens aditus, quibus unica tantum"
            },
            {
                "verse": "Semita permixta est ad recti pervia lucem."
            },
            {
                "verse": "Huc pauci ire legunt, arcto nanque illa recessu"
            },
            {
                "verse": "Visa quidem spreta est; sed iter, quod tramite largo"
            },
            {
                "verse": "Expatiatur, amant plures frustraque vagantur"
            },
            {
                "verse": "Quaerentes Phoebum tenebris; dumque aurea lustrant"
            },
            {
                "verse": "Sydera, plus noctem subeunt coeloque recedunt."
            },
            {
                "verse": "Hic non ductores desunt ad compita verae"
            },
            {
                "verse": "Fallentisque viae, studia in contraria qui te"
            },
            {
                "verse": "Nutantem reddant; sed quam nulla orbita signat,"
            },
            {
                "verse": "Aut saltem tenuis visa est, hanc irrue certam,"
            },
            {
                "verse": "Impiger hanc tendas fidosque huc dirige gressus."
            },
            {
                "verse": "Disquirant alii zonas licet aetheris, atque"
            },
            {
                "verse": "Non contenti oculis, animosa indagine summum"
            },
            {
                "verse": "Invadant mundi artificem positisque figuris"
            },
            {
                "verse": "Illius evolvant speciem: totusne coheret"
            },
            {
                "verse": "Ipse sibi, spectatne unquam mortalia quae iam"
            },
            {
                "verse": "Temporis arbitrio curaeque obeunda reliquit,"
            },
            {
                "verse": "Quottidiane aliquod statuit novitatis, an ipso"
            },
            {
                "verse": "Principio ad varium simul omnia tempus habenda"
            },
            {
                "verse": "Composuit: si fata queunt summota referri,"
            },
            {
                "verse": "Vel magis ipsa semel sententia fixa manebit."
            },
            {
                "verse": "Haec eadem nescire hominum est, quae summa recedunt"
            },
            {
                "verse": "Tot spatiis, visuque negant se opponere nostro."
            },
            {
                "verse": "Tu contra obnixe studiis incumbe dierum"
            },
            {
                "verse": "Ne frustra volitent raptimque ferantur inanes,"
            },
            {
                "verse": "Quin melior vitae morumque evaseris atque"
            },
            {
                "verse": "Contuleris quid quaeque dies, quid vita reposcit.\""
            },
            {
                "verse": "Talibus admonuit senior. Tunc ipse rogabam"
            },
            {
                "verse": "Illius an curam nomenque audire liceret,"
            },
            {
                "verse": "Quid servet, primi custos an liminis esset."
            },
            {
                "verse": "Tunc ille ad coelum sublato lumine dixit:"
            },
            {
                "verse": "\"Est mihi cum reliquis a summo iniuncta Tonante"
            },
            {
                "verse": "Cura satellitibus deducere Mensibus Annum,"
            },
            {
                "verse": "Ac parere Deo moderanti cuncta polorumque"
            },
            {
                "verse": "Imperitanti animis: quippe huc venientibus ipse"
            },
            {
                "verse": "Pando fores rapidisque Horis aperire potestas"
            },
            {
                "verse": "Per me certa datur, quae alternae limina servant."
            },
            {
                "verse": "Ast obtusa adeo duplici me fronte vetustas"
            },
            {
                "verse": "Nescio quem mentita deum est arisque locavit,"
            },
            {
                "verse": "Cui primum, ante illos quos prisci habuere deorum"
            },
            {
                "verse": "Officio, positis flammis libare solebant"
            },
            {
                "verse": "Tanquam principio rerum omnium: et indice pacis"
            },
            {
                "verse": "Me templo quod lex claudebat et indice belli"
            },
            {
                "verse": "Quod recludebat celebrem fecere Quirites;"
            },
            {
                "verse": "Ac dixere Deum geminum Ianumque bifrontem,"
            },
            {
                "verse": "Qui qua se removet qui qua se reddit Apollo"
            },
            {
                "verse": "Cervice poteram immota diversa tueri."
            },
            {
                "verse": "Quid memorem vel quo Salii me nomine vel qua"
            },
            {
                "verse": "Me Tirii fama tulerint? quorum altera plenis"
            },
            {
                "verse": "Turba madens cyathis et saltibus acta solutis"
            },
            {
                "verse": "Me Chaos assuerat cantare Deumque deorum;"
            },
            {
                "verse": "Altera sed longum curvaverat orbe draconem"
            },
            {
                "verse": "Extremam sibimet caudam post terga vorantem."
            },
            {
                "verse": "Sed quid ego his dudum moror hac te algente sub Arcto?"
            },
            {
                "verse": "Immo age, iam nostris succede penatibus, hospes,"
            },
            {
                "verse": "Et nos Gonzagae forsan poterimus alumnum"
            },
            {
                "verse": "Suscipere haud animo ignavo gracilique paratu:"
            },
            {
                "verse": "Quis genus heroum, quis Mantus nesciat urbem?\""
            },
            {
                "verse": "Dixit, et accitos vocat in diversa ministros."
            },
            {
                "verse": "Illi se genio expediunt epulisque struendis,"
            },
            {
                "verse": "Dumque penu instaurant alii crepitantibus augent"
            },
            {
                "verse": "Iuniperis flammam, tecto quae plurima surgit"
            },
            {
                "verse": "Immissoque levat frigentia membra calore;"
            },
            {
                "verse": "Fulcra dehinc albis mantilibus ordine sistunt"
            },
            {
                "verse": "Nec deest argenti mensis onerosa supellex."
            },
            {
                "verse": "Hic senior postquam vitro spumare phalernum"
            },
            {
                "verse": "Appositumque videt, simul et cerealia dona,"
            },
            {
                "verse": "Haud mora, poscit aquam surgens, unaque lavamur"
            },
            {
                "verse": "Inde oculos palmasque; simul sic voce tetendit:"
            },
            {
                "verse": "\"Adsis, omnipotens rerum dator; haec tua laeto"
            },
            {
                "verse": "Munera da sumi auspicio nosque eripe culpa,"
            },
            {
                "verse": "Quos tandem aethereis dignere accumbere mensis."
            },
            {
                "verse": "Haec ait, et simul oblatas consumimus escas"
            },
            {
                "verse": "Totaque prima fames per muta silentia transit."
            },
            {
                "verse": "Sed mox ille alacri sic pectore iam satur infit:"
            },
            {
                "verse": "\"Haec tibi divino patuerunt ostia nutu,"
            },
            {
                "verse": "Quo plura ediscas animo credenda tenaci."
            },
            {
                "verse": "Proxima nanque dies et nox haec ultima signis"
            },
            {
                "verse": "Transactis coeunt, nec non vetus interit annus"
            },
            {
                "verse": "Ac novus in foribus sumit primordia nostris."
            },
            {
                "verse": "Has ego constitui latio de more calendas,"
            },
            {
                "verse": "Itala quum primum rex pauper sceptra tenerem."
            },
            {
                "verse": "Sed proh ridendae quantae hoc in tempore leges!"
            },
            {
                "verse": "Usus erat iam tum (nec adhuc bene perditus ipse"
            },
            {
                "verse": "A populo excessit cui lux syncera coorta est)"
            },
            {
                "verse": "Omnibus ut tectis hac prima in nocte vetustum"
            },
            {
                "verse": "Atque habilem flammae sinuoso stipite truncum"
            },
            {
                "verse": "Quaereret ipse domus pater inventumque levaret"
            },
            {
                "verse": "Vi multa atque suis humeris imponeret ultro;"
            },
            {
                "verse": "Mox altum sudans vasto sub pondere tectum"
            },
            {
                "verse": "Scanderet, ex illo primos ubi suscitet ignes"
            },
            {
                "verse": "Arboreumque focis det ramum, hac lege cremandum,"
            },
            {
                "verse": "Audeat ut nemo flammae subducere prunas;"
            },
            {
                "verse": "Nam si relligio tanta haec violata fuisset,"
            },
            {
                "verse": "Nimirum gravis infesto succederet annus"
            },
            {
                "verse": "Daemone, qui segeti pubenti, qui humida duris"
            },
            {
                "verse": "Ulcera defigit tauris et aratra moratur,"
            },
            {
                "verse": "Tum scabie immunda teneras interficit agnas."
            },
            {
                "verse": "Praeterea observant epulas ducuntque necesse,"
            },
            {
                "verse": "Nec nisi dispositum fato, quod certa parentur"
            },
            {
                "verse": "Fercula, quae partim sibi consumenda repente,"
            },
            {
                "verse": "Arbitrio partim divum linquenda Penatum."
            },
            {
                "verse": "Tunc passim videas longo torrere suilla"
            },
            {
                "verse": "Terga veru nigrasque super defervere crates"
            },
            {
                "verse": "Viscera, purpureo longe distenta cruore,"
            },
            {
                "verse": "Quae vix rapta focis et adhuc calidissima laxos"
            },
            {
                "verse": "In ventres abeunt: ut viscere viscera tendunt!"
            },
            {
                "verse": "Ossa dehinc semota cadis, aut littore condunt,"
            },
            {
                "verse": "Aut reddunt flammis cinerique arsura calenti."
            },
            {
                "verse": "Nam si tectivagi feles avidique catelli"
            },
            {
                "verse": "Haec rodant et nulla homines formidine calcent,"
            },
            {
                "verse": "Heu quondam speranda suis incendia tectis!"
            },
            {
                "verse": "Sed qui sim tandem, ne tu quoque vana sequaris,"
            },
            {
                "verse": "Incipiam fari somnumque arcescere dictis."
            },
            {
                "verse": "Haeserat aetherei patris alto in pectore cura"
            },
            {
                "verse": "Perdendi genus humanum longoque parentis"
            },
            {
                "verse": "Acta diu Terrae questu conceperat iram."
            },
            {
                "verse": "Degeneres nanque illa suos immergere natos"
            },
            {
                "verse": "Clamat et ingenti supers clamore fatigat."
            },
            {
                "verse": "Infoelix mater, quam proles ipsa nefandis"
            },
            {
                "verse": "Impeteret telis, cui rupto viscere fulvum,"
            },
            {
                "verse": "Materiam scelerum tantorum, evelleret aurum,"
            },
            {
                "verse": "Tum sua congereret sub nubes ossa, Tonantem"
            },
            {
                "verse": "Invasura polique audax excindere portas."
            },
            {
                "verse": "His ego terribiles oculis vidi ire Gigantes,"
            },
            {
                "verse": "Sanguine gaudentes, coelo capita alta moventes"
            },
            {
                "verse": "Horrisonoque minas superis clamore ferentes,"
            },
            {
                "verse": "Tandem sublimes humeris attollere montes"
            },
            {
                "verse": "Et coniuratam coelo submittere turrim."
            },
            {
                "verse": "Hinc graviter commotus erat statuitque repente"
            },
            {
                "verse": "Celsitonans secta navim contexere pinu,"
            },
            {
                "verse": "Molirique domum trabibus quae, vecta per undas,"
            },
            {
                "verse": "Meque meamque simul prolem semenque animantum"
            },
            {
                "verse": "Aequoreis servaret aquis: fore ventus ut atras"
            },
            {
                "verse": "Eliquet in pluvias coelum omne ruatque fragorem"
            },
            {
                "verse": "Undarum ingentem, ruptus quibus undique Nereus,"
            },
            {
                "verse": "Fluminaque scatebraeque lacusque et inertia stagna"
            },
            {
                "verse": "Usque adeo insurgant ut iam maiora sub undas"
            },
            {
                "verse": "Culmina descendat, atque ingens Caucasus, atque"
            },
            {
                "verse": "Plurimus Atlas, Pyreneque atque omnium Olympus"
            },
            {
                "verse": "Maximus. \"Huc, ait, huc tendit sententia nostra:"
            },
            {
                "verse": "Dudum poenituit me hominum genus istud, avarum"
            },
            {
                "verse": "Crudele, exitiale, ferum, duxisse: luenda est"
            },
            {
                "verse": "Tanta quidem labes quanto circum orbis et infra"
            },
            {
                "verse": "Tingitur Oceano, quantis valet imbribus uda"
            },
            {
                "verse": "Nimborum facies et aperti flumina coeli.\""
            },
            {
                "verse": "His perculsus ego atque mei fortissima pubes,"
            },
            {
                "verse": "Tres nati sobolesque horum numerosa, subimus"
            },
            {
                "verse": "Iussa dei primaeque manus advertimus arti."
            },
            {
                "verse": "Sternuntur nobis sylvae, gemit icta securi"
            },
            {
                "verse": "Hic ilex illic abies piceaeque trahuntur"
            },
            {
                "verse": "Axe trabes at durae immani pondere quercus."
            },
            {
                "verse": "Iamque comas passim fusas in littore tonsa"
            },
            {
                "verse": "Robora longa iacent, ubi tela fabrilia nati"
            },
            {
                "verse": "Expediunt, positoque levant tibicine truncos."
            },
            {
                "verse": "Ipsa patent cuneis firmissima corpora duris,"
            },
            {
                "verse": "Inque trabes abeunt oblongas, inque recurva"
            },
            {
                "verse": "Transtra suburgentur flammis: hic sectilis alnus"
            },
            {
                "verse": "Hic longaeva larix proceraque fraxinus aere"
            },
            {
                "verse": "Dentigero stridet serrae tabulasque ministrat"
            },
            {
                "verse": "Ipse autem interea porrecto in ventre carinam"
            },
            {
                "verse": "Littore signabam, ceu tunc fabricator Olympi"
            },
            {
                "verse": "Effigiem normamque dabat quando improba necdum"
            },
            {
                "verse": "Ambitio tumidis vitas commiserat undis."
            },
            {
                "verse": "Tercentum cubitos ilignam ducere spinam"
            },
            {
                "verse": "Caepimus; huic textas amplo curvamine costas"
            },
            {
                "verse": "Ordimur clavisque trabes firmamus ahenis:"
            },
            {
                "verse": "Cernere erat ingentem cratem, seu quale cadaver"
            },
            {
                "verse": "Immanis caeti ad littus proiecerit aequor."
            },
            {
                "verse": "Tum vero prorae laterique instamus utrique"
            },
            {
                "verse": "Admotamque cutem duris aptamus acernam"
            },
            {
                "verse": "Ossibus et querno velamus tergore nervos;"
            },
            {
                "verse": "Non tamen interea pars deest intenta premendis"
            },
            {
                "verse": "Compagum rimis stuppasque infigere venis;"
            },
            {
                "verse": "Pars cava subiectis expumat dolia flammis"
            },
            {
                "verse": "Bullantesque pices adolet tardosque liquores;"
            },
            {
                "verse": "Tecta linunt alii, spondas fundumque tenaci"
            },
            {
                "verse": "Glutine; iamque atro latus omne bitumine nigram"
            },
            {
                "verse": "Accipit effigiem; iamque ingens denique moles"
            },
            {
                "verse": "Iugera multa premens, exurgit plurima, et instar"
            },
            {
                "verse": "Montis adit coelum puppimque ad nubila tendit."
            },
            {
                "verse": "Talibus exactis ardentes stuppea circum"
            },
            {
                "verse": "Lora damus nodo, manibus commissa trahentum"
            },
            {
                "verse": "Frenantumque rotas cupidas decurrere lapsu."
            },
            {
                "verse": "Nutat opus sublime sonatque ingentibus aether"
            },
            {
                "verse": "Vocibus urgentum curvo de littore navim,"
            },
            {
                "verse": "Navim quae humane nisi non inventa saluti est."
            },
            {
                "verse": "Extremo tandem gemitu tremit ilia ruitque"
            },
            {
                "verse": "Pondere ducta suo nec iam retinacula curat."
            },
            {
                "verse": "Urbs natat avulsumque trahens a tergore sulcum"
            },
            {
                "verse": "Findit aquas ripaeque gemunt salientibus undis."
            },
            {
                "verse": "Horruit insolitam molem, tantosque per ausus"
            },
            {
                "verse": "Ire homines stupet Oceanus refugitque superbus"
            },
            {
                "verse": "Istud ferre iugum atque cavo succumbere ligno."
            },
            {
                "verse": "Ast ubi divinum in causa non sensit abesse"
            },
            {
                "verse": "Consilium, summittit aquas, et labile fluctus"
            },
            {
                "verse": "Inter sternit iter, parendumque esse fatetur:"
            },
            {
                "verse": "Ceu princeps una tantum regnator in urbe,"
            },
            {
                "verse": "Qui prohibere parat sua per confinia turmas"
            },
            {
                "verse": "Ducier instructas, et raptam avertere praedam,"
            },
            {
                "verse": "Ut vero id regem moliri acceperit, utve"
            },
            {
                "verse": "Maius id esse videt sceptrum, sibi consulit omnes"
            },
            {
                "verse": "Expandens aditus seque armaque iungit amica."
            },
            {
                "verse": "Tum vero ad ripas iterum, conversa recurvo"
            },
            {
                "verse": "Constitit illa sinu: mirum, coit undique nobis"
            },
            {
                "verse": "Quadrupedumque aviumque genus, dehinc corpore tardo"
            },
            {
                "verse": "Reptilia adglomerant et quidquid mobile vita est."
            },
            {
                "verse": "Tot numero cunctis ex his delecta tenemus"
            },
            {
                "verse": "Corpora seiunctisque locis includimus alvo,"
            },
            {
                "verse": "Quot Pater omnipotens servari iusserat ante."
            },
            {
                "verse": "Immanes cernas hic desaevire leones,"
            },
            {
                "verse": "Inque suis tunc sponte pati praesepibus ursas"
            },
            {
                "verse": "Vincula setososque sues taurosque minaces;"
            },
            {
                "verse": "Ipsae etiam tygres, etiam longi crocodili"
            },
            {
                "verse": "Dant colla, et manibus nectentibus oscula figunt."
            },
            {
                "verse": "Quid memorem haud nullis genus immedicabile succis"
            },
            {
                "verse": "Aspidas, et tumidos cornuta fronte cerastes?"
            },
            {
                "verse": "Utve sitibundas nunc dypsadas, utve stupentes"
            },
            {
                "verse": "Nunc ego praesteras tractavi molliter inque"
            },
            {
                "verse": "Saepto quaeque suo tam noxia monstra locavi?"
            },
            {
                "verse": "Quae ad victum illis sufficiant diversa repono"
            },
            {
                "verse": "Pabula nosque una conscendimus aequora tandem,"
            },
            {
                "verse": "Primus ego, hinc nati prolesque immensa nepotum,"
            },
            {
                "verse": "Matres atque nurus, foetu pars viscera plenae"
            },
            {
                "verse": "Parsque soporiferis gestantes pignora cunis."
            },
            {
                "verse": "Et iam Prima Fides terrarum e margine in altum"
            },
            {
                "verse": "Advocat omnigenis instructam animalibus alnum."
            },
            {
                "verse": "Ducimur incerti quo nos adpellere mandet"
            },
            {
                "verse": "Aura Dei caecoque occlusi robore nullam"
            },
            {
                "verse": "Inspicimus mundi faciem rerumque colorem:"
            },
            {
                "verse": "Vastam nanque domum foris ostia clausa nigrisque"
            },
            {
                "verse": "Oblita glutinibus fuscant, tum parva fenestra"
            },
            {
                "verse": "(Hanc solam fieri Deus alto in culmine iussit)"
            },
            {
                "verse": "Ne tenues obstructa quidem dat cemere rimas."
            },
            {
                "verse": "Interea coelum fracto cum munnure circum"
            },
            {
                "verse": "Ac supra mugire tremiscereque aequora fundo"
            },
            {
                "verse": "Audimus: Deus ipse tonat, Deus ipse profundum"
            },
            {
                "verse": "Extemplo horribili concussit turbine coelum"
            },
            {
                "verse": "Eripiens cum sole diem, dumque aera densas"
            },
            {
                "verse": "Contrahit in nebulas, subigit dumque aethera vastum"
            },
            {
                "verse": "In mare, terribiles picea caligine vultus"
            },
            {
                "verse": "Apparent, volitantque atra sub nube vapores."
            },
            {
                "verse": "Ecce Noti erumpunt, crebro polus igne sonantem"
            },
            {
                "verse": "Dat tonitrum fractaeque ruunt ceu flumina nubes;"
            },
            {
                "verse": "Magnus ac Oceanus tantarum pressus iniquis"
            },
            {
                "verse": "Desuper agminibus pluviarum, deque tumenti"
            },
            {
                "verse": "Ad latera excipiens torrentum gurgite spumas,"
            },
            {
                "verse": "Tum altis de venis stygio bullantibus Orco"
            },
            {
                "verse": "Incrementa trahens, miris exaestuat undis,"
            },
            {
                "verse": "Littoreasque tumens paulatim occultat arenas."
            },
            {
                "verse": "Qualis ubi vires flammae conceperit humor"
            },
            {
                "verse": "Aere cavo, sensim primo se murmure tollit,"
            },
            {
                "verse": "Inde rapit subitos vulcano urgente tumores"
            },
            {
                "verse": "Exiliens et labra cadi praeterfluit aestu,"
            },
            {
                "verse": "Talis inundantis superat liquor undique ponti,"
            },
            {
                "verse": "Dumque fremens nova se reddit per flumina terris"
            },
            {
                "verse": "Vique vias aperit, late bacchatur et agros"
            },
            {
                "verse": "Impete mersat aquisque petit iuga celsa levatis."
            },
            {
                "verse": "Iamque Mare et Coelum sese curvamine largo"
            },
            {
                "verse": "Componunt atque unanimes sua foedera iungunt."
            },
            {
                "verse": "At scelerata parens Tellus unaque nepotes"
            },
            {
                "verse": "Degeneres, una pecudum genus atque volucrum,"
            },
            {
                "verse": "Haec ea non veniunt in iura, sed acta profundo"
            },
            {
                "verse": "Apparent nusquam: coelum omnia et omnia pontus."
            },
            {
                "verse": "It pelago spatiata ratis, quae sola superstes"
            },
            {
                "verse": "Rebus ab infractis animarum semina et arcto"
            },
            {
                "verse": "Relliquias utero servat: iamque ardua subdit"
            },
            {
                "verse": "Maiores Terrae cumulos contermina Lunae."
            },
            {
                "verse": "Hinc ierant quadraginta dies totidemque ruentes"
            },
            {
                "verse": "In pluviam noctes, quando Patris alta quierunt"
            },
            {
                "verse": "Pectora, qui excussos penitus levat aethere fumos"
            },
            {
                "verse": "Et posito mandat placari Nerea fluctu."
            },
            {
                "verse": "Syderei steterunt fontes, mox omne resedit"
            },
            {
                "verse": "Murmur aquae, nitidosque aperit coelum undique soles."
            },
            {
                "verse": "Ipse fragor pelagi non nostris auribus ultra"
            },
            {
                "verse": "Percipitur, terque intus avis cristata canebat"
            },
            {
                "verse": "Astra serenari, ventosque et nubila solvi."
            },
            {
                "verse": "Tum primum expando turba plaudente fenestram,"
            },
            {
                "verse": "Unde salutamus tollentes ora manusque"
            },
            {
                "verse": "Redditam Apollinis effigiem laetosque nitores."
            },
            {
                "verse": "Sistimus hic aram servata ob pignora dumque"
            },
            {
                "verse": "Mysticus effumat prunis candentibus agnus,"
            },
            {
                "verse": "Inter aves corvum legimus: qui, missus ad auras,"
            },
            {
                "verse": "Decrescentis aquae redeat mihi nuncius audax;"
            },
            {
                "verse": "Sed quia consumpto iam felle cadavera pontus"
            },
            {
                "verse": "Eructare solet summasque remittere ad undas,"
            },
            {
                "verse": "Ille, avium quo non impurior altera, corpus"
            },
            {
                "verse": "Sistit ad immundum, et rostro se pascit adunco."
            },
            {
                "verse": "Quod simulac sensi, volucrem dimitto columbam:"
            },
            {
                "verse": "Illa secans Zephiros, transvecta per aera, nostro"
            },
            {
                "verse": "Conditur aspectu fugiens; quae deinde reversa est"
            },
            {
                "verse": "Oreque vivacis frondam gestabat olivae:"
            },
            {
                "verse": "\"Pacem - tunc- pacem\" viso acclamavimus omnes."
            },
            {
                "verse": "Tum pecora et volucres pictae, quibus insita mens est"
            },
            {
                "verse": "Ore ciere animos tristesque arcescere curas,"
            },
            {
                "verse": "Certatim liquido deducunt gutture cantus:"
            },
            {
                "verse": "Indice nam pacis prompsisse cacumina montes"
            },
            {
                "verse": "Cognorant positoque simul cadere aequora vento."
            },
            {
                "verse": "Sed iam praeteritis septem cum sole diebus,"
            },
            {
                "verse": "Affuit en sylva, alluvie quae inspersa recenti"
            },
            {
                "verse": "Guttas distillat foliis limoque renident"
            },
            {
                "verse": "Obductae frondes ac tristi humentia squalent"
            },
            {
                "verse": "Prata situ retinentque putres in gramine conchas."
            },
            {
                "verse": "Huc se sponte freto convertit prora secundo"
            },
            {
                "verse": "Dumque ibat summas ita vox audita per auras:"
            },
            {
                "verse": "\"Eya agite, o pueri, de tot mihi gentibus una,"
            },
            {
                "verse": "Una mihi de tot populis lectissima proles,"
            },
            {
                "verse": "Solvite solicitas iamdudum pectore curas:"
            },
            {
                "verse": "Non ego (sic nostri sententia numinis haeret)"
            },
            {
                "verse": "Ultra hominum pecudumque simul, simul omne volucrum"
            },
            {
                "verse": "Reptiliumque genus tot aquarum strage necabo."
            },
            {
                "verse": "Novi equidem humanos sensus, dum corpore degunt,"
            },
            {
                "verse": "Pronos esse malo; posthac clementia culpas"
            },
            {
                "verse": "Vincat nostra hominum ut coeli potiantur honore;"
            },
            {
                "verse": "Idque erit immoto nos inter pignore foedus."
            },
            {
                "verse": "Et si quando gravem post imbrem caerula nubes"
            },
            {
                "verse": "Fronte cava soli occursans simulaverit arcum,"
            },
            {
                "verse": "Fingite tunc arcum nostro esse in foedere signum.\""
            },
            {
                "verse": "Talia finierat quum tandem substitit alnus."
            },
            {
                "verse": "Emicat eruptis iuvenum manus impigra valvis"
            },
            {
                "verse": "Littus in italicum, proprio qua redditus amni"
            },
            {
                "verse": "Tyrrhenum repetit sinuato littore Tybris,"
            },
            {
                "verse": "Tybris romano qui dehinc mundi omnia sceptro"
            },
            {
                "verse": "Subderet et regum tot signis templa gravaret."
            },
            {
                "verse": "Hic igitur dimissae animae, donatur et omne"
            },
            {
                "verse": "Libertate pecus: sua quo sors quemque vocaret,"
            },
            {
                "verse": "Illuc e tenebris et longo carcere tendunt,"
            },
            {
                "verse": "Seu terrae insistant seu pennis aera pulsent."
            },
            {
                "verse": "Hic mihi prima stetit foliis et arundine sedes;"
            },
            {
                "verse": "Hic primus post fata hominum septem per hetruscos"
            },
            {
                "verse": "Haud procul a fluvio colles sua templa suasque"
            },
            {
                "verse": "Aras constituo detextas fronde Tonanti;"
            },
            {
                "verse": "Pinguia mox cannis armenta palustribus armo"
            },
            {
                "verse": "Tuta feris, hortoque novas novus insero plantas,"
            },
            {
                "verse": "Ipsa racemifero quas inter palmite vitis"
            },
            {
                "verse": "Repsit, et expresso fluxerunt musta liquore."
            },
            {
                "verse": "Hinc ergo Assyrii longo post tempore Ianum"
            },
            {
                "verse": "(Iam quippe vocant vinum) me dicere norunt,"
            },
            {
                "verse": "Dulcia reppererim qui educere massica botris."
            },
            {
                "verse": "Demoror at forsan te somno pluribus, ipsa"
            },
            {
                "verse": "Quandoquidem medio coelo dilapsa ruit nox.\""
            },
            {
                "verse": "Finierat senior: famuli tunc plumea iussi"
            },
            {
                "verse": "Strata parant flammisque ferunt sese ante coruscis."
            },
            {
                "verse": "Vix mihi procubuit cervix, tener implicat alte"
            },
            {
                "verse": "Membra sopor cursantque leves in pectore curae."
            }
        ]
    ]
}