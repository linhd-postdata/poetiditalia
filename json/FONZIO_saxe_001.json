{
    "author": "Bartolomeo Fonzio",
    "title": "Saxettus",
    "url": "http://www.poetiditalia.it/texts/FONZIO|saxe|001",
    "text": [
        [
            {
                "verse": "Mathiae regis soboles Corvina, Ioannes,"
            },
            {
                "verse": "Quem similem magni cernimus esse patris,"
            },
            {
                "verse": "Cum regnum tueare armis, cum moribus ornes"
            },
            {
                "verse": "Illustresque tuo sidere Pannonias."
            },
            {
                "verse": "Ut meus in te ardens animus studiumque pateret,"
            },
            {
                "verse": "Munera cum vellem congrua ferre tibi"
            },
            {
                "verse": "Ac neque Pyrgotelis gemmas, nec signa Lysippi,"
            },
            {
                "verse": "Nec quod Apelleis fulgeat in tabulis,"
            },
            {
                "verse": "Nec vasa insignem referentia Mentora haberem:"
            },
            {
                "verse": "Hoc, tibi quod possem mittere, maius erat,"
            },
            {
                "verse": "Carmina nam primis si complecteris ab annis,"
            },
            {
                "verse": "Post mortem vatum munere vivus eris;"
            },
            {
                "verse": "Caetera nam tempus ferrumque aut conterit ignis,"
            },
            {
                "verse": "His neque longa dies, flamma, nec ensis obest."
            }
        ],
        [
            {
                "verse": "Saxette, exemplis veterum quid saepe lacessis?"
            },
            {
                "verse": "Propositum et vitae flectere cogis iter?"
            },
            {
                "verse": "Diffugiunt curas Phoebus doctaeque sorores,"
            },
            {
                "verse": "Sollicitant varii pectora nostra metus,"
            },
            {
                "verse": "Non tamen ingenuas artis studiumue relinquo,"
            },
            {
                "verse": "Otia nec vitae languidiora traho."
            },
            {
                "verse": "Olim principibus fuerat laudanda voluptas"
            },
            {
                "verse": "Undique facundos accumulasse viros,"
            },
            {
                "verse": "Muneribus largis sanctos ditasse poetas:"
            },
            {
                "verse": "Sic hortos Calabros Ennius emeruit"
            },
            {
                "verse": "Flaccus et accepit fundum villamque Sabinam,"
            },
            {
                "verse": "Praedia Vergilius Parthenopea tulit,"
            },
            {
                "verse": "Valgius et Varus cum Tucca, maxime Caesar,"
            },
            {
                "verse": "Ornantur titulis muneribusque tuis."
            },
            {
                "verse": "Describunt laudesque tuas laudesque tuorum,"
            },
            {
                "verse": "Decantant, valida Martia bella tuba."
            },
            {
                "verse": "Pro dolor, haec ferro venit deformior aetas,"
            },
            {
                "verse": "Qua nullum Latio nobile surgit opus."
            },
            {
                "verse": "Non quia vel desint animi vel pondera rerum,"
            },
            {
                "verse": "Nam ferrent vates tempora nostra bonos,"
            },
            {
                "verse": "Sed, qualis fuerit quocunque in tempore princeps,"
            },
            {
                "verse": "Esse etiam talis caetera turba solet."
            },
            {
                "verse": "Attamen innumerae si cessent undique curae,"
            },
            {
                "verse": "Describam laudes et tua facta libens,"
            },
            {
                "verse": "Sit tibi quantus amor patriae studiumque Minervae,"
            },
            {
                "verse": "Quam iusti et recti maxima cura tibi,"
            },
            {
                "verse": "Sed modo, cum nostris votis sint numina laeva,"
            },
            {
                "verse": "Non bene distantem pulsat Apollo chelym."
            },
            {
                "verse": "Interea nostri, dulcis Saxette, memento:"
            },
            {
                "verse": "Mutua cura tibi, mutuus adsit amor."
            },
            {
                "verse": "Ipse ego te vivens, moriens te semper amabo"
            },
            {
                "verse": "Exanimisque umbris si modo sensus erit."
            }
        ],
        [
            {
                "verse": "A Gallis Italos frustra natura diremit"
            },
            {
                "verse": "Per saevas Alpis nam, patefacta via, est,"
            },
            {
                "verse": "Quas igni et ferro, tandem confregit aceto"
            },
            {
                "verse": "Hannibal edomitas viribus Herculeis."
            },
            {
                "verse": "Alpibus aereis assurgit, Caucasus horrens"
            },
            {
                "verse": "Et, qui verticibus sidera fulcit, Atlas."
            },
            {
                "verse": "Tartareas valles et saxa minantia coelo"
            },
            {
                "verse": "Prospicio et nigros per iuga summa lacus."
            },
            {
                "verse": "Hac me facundi Donati copia ducit,"
            },
            {
                "verse": "Quo duce per Stygias ire liberet aquas."
            },
            {
                "verse": "Vix tamen hoc patior coelum, vix horrida ventis"
            },
            {
                "verse": "Frigora; tris languent corpora fessa dies."
            },
            {
                "verse": "Quod si contigerit gelida me valle recondi"
            },
            {
                "verse": "Hoc teneat scriptum carmen ut urna, velim:"
            },
            {
                "verse": "Gallorum ad regem non parva negotia missum"
            },
            {
                "verse": "Donatum comitans Fontius hic periit."
            },
            {
                "verse": "Sin redeo incolumis Christi genitricis ad aram,"
            },
            {
                "verse": "Procumbam nudis et capite et pedibus:"
            },
            {
                "verse": "Interea ad Mariae festis, concede diebus"
            },
            {
                "verse": "Cereolos voto munere persoluens."
            },
            {
                "verse": "Magna dabunt alii, quis maior copia rerum est:"
            },
            {
                "verse": "Non minor est largis mens bona muneribus."
            },
            {
                "verse": "Nec te praetereat multa donare salute"
            },
            {
                "verse": "Cenninum sanctae lumen amicitiae"
            },
            {
                "verse": "Saxettum et dulces Nera cum coniuge natos,"
            },
            {
                "verse": "Hunc penes est nostrae maxima pars animae."
            },
            {
                "verse": "Cui dic, Montugia me culta expectet in aula;"
            },
            {
                "verse": "Nil collata valet Gallia Montugio."
            },
            {
                "verse": "Ad summam nostros omnis, Nicolae, saluta,"
            },
            {
                "verse": "Plurima nam languor scribere posse vetat."
            },
            {
                "verse": "Qua se Syllani pinnato culmine muri"
            },
            {
                "verse": "Attollunt liquidis et fluit Arnus aquis,"
            },
            {
                "verse": "Surgebant Ripoli saluberrima balnea quondam"
            },
            {
                "verse": "Aegrotis: hodie sola ruina iacet."
            },
            {
                "verse": "Non ullis herbis fuerat, non arte medendi"
            },
            {
                "verse": "Tunc opus. Hinc medicos pessima cura subit:"
            },
            {
                "verse": "Inficiunt puras scelerato gramine ripas"
            },
            {
                "verse": "Et cantu et taetro sanguine vipereo."
            },
            {
                "verse": "Quare indignatos caput abscondisse sub arvis"
            },
            {
                "verse": "Et sacros latices delituisse ferunt."
            },
            {
                "verse": "Hinc si te ad levam paulum, deflectere ripam"
            },
            {
                "verse": "Arni vicinum Remagiumque velis,"
            },
            {
                "verse": "Ghiaeretum invenies celebrem per saecula villam,"
            },
            {
                "verse": "Giraldi veteres quo posuere Lares."
            },
            {
                "verse": "Ghiaeretum vero proavi dixere, quod haesit"
            },
            {
                "verse": "Giralda his quondam virgo Sicana locis,"
            },
            {
                "verse": "Territa ne, quoniam custos erat ipsa puellae,"
            },
            {
                "verse": "A se desertam crederet alma Ceres,"
            },
            {
                "verse": "Quam deus aeternae noctis subduxit ad imos"
            },
            {
                "verse": "Amplexu rigido mollia membra premens."
            },
            {
                "verse": "Giralda infelix patria patribusque relictis"
            },
            {
                "verse": "Vesteque Trinacrio litore deposita,"
            },
            {
                "verse": "Cum vellet Siculi tranare ad gurgitis undam"
            },
            {
                "verse": "Pulsare et niveo pectore saeva freta,"
            },
            {
                "verse": "Sic ait: O Ditis, culpae qui causa fuisti,"
            },
            {
                "verse": "In dubiis miserae porrige, rebus opem."
            },
            {
                "verse": "Affuit et tenerae fertur deus ipse puellae"
            },
            {
                "verse": "Trananti rigidam supposuisse manum."
            },
            {
                "verse": "Tum vero Caenym, qua desinit Itala tellus,"
            },
            {
                "verse": "Applicuit madidis fessa puella genis;"
            },
            {
                "verse": "Hinc Rhegium tuosque petit, Consentia, muros,"
            },
            {
                "verse": "Mox tua praeteriit otia, Parthenope,"
            },
            {
                "verse": "Campanamque urbem Sinuessanamque reliquit"
            },
            {
                "verse": "Anxuris et tenero moenia sacra Iovi,"
            },
            {
                "verse": "Hinc septem colles, ubi cernitur inclyta Roma,"
            },
            {
                "verse": "Quanvis tunc silvae, tunc ibi saltus erat,"
            },
            {
                "verse": "Caeruleum hinc Thybrim vicina et Sutria tecta"
            },
            {
                "verse": "Et stagnum Cimini Vulsiniosque lacus"
            },
            {
                "verse": "Et procul acclivi positos in monte Faliscos"
            },
            {
                "verse": "Et loca, sex populis quae tenet orta Sena."
            },
            {
                "verse": "Vix Arni tandem descendit virgo fluenta,"
            },
            {
                "verse": "Unde Fluentinis nomina dicta viris."
            },
            {
                "verse": "Hic statuit certam post multa pericula sedem,"
            },
            {
                "verse": "Hic, ubi Remagias combibit Arnus aquas."
            },
            {
                "verse": "Ex hac dives opum matris de nomine dictum"
            },
            {
                "verse": "Giraldum genuit Faesulus indigena."
            },
            {
                "verse": "Giraldus Damum, Damus Lausumque Remumque,"
            },
            {
                "verse": "Virgine qui Magia Remagium genuit."
            },
            {
                "verse": "Sed puer hic rapido cursu, delapsus in amnem,"
            },
            {
                "verse": "Remagii claris nomina fecit aquis."
            },
            {
                "verse": "Sustulit at Lausus, referant qui nomina avorum,"
            },
            {
                "verse": "Giraldum et qui te, Faesula, monte locat."
            },
            {
                "verse": "Hoc satus in Calabris longo post tempore terris"
            },
            {
                "verse": "Giraldus belli clarior arte fuit"
            },
            {
                "verse": "Et magni Carli magnum decus addidit armis"
            },
            {
                "verse": "Zelotem sternens Altimelemque duces."
            },
            {
                "verse": "His ego, dum placidis Ghiaereti demoror arvis"
            },
            {
                "verse": "Cum Phoebo et Musis tempora laeta trahens,"
            },
            {
                "verse": "Frustra hinc carminibus me, Fanni, abducere tentas,"
            },
            {
                "verse": "Quae superent Marsi quaeque Pedonis opus."
            },
            {
                "verse": "Frustra me, revocas, tantum dilecte Trebati,"
            },
            {
                "verse": "Unus amor quantum pectora bina capit."
            },
            {
                "verse": "Non veniam, si me Ghiaccetus et ipse rogaret"
            },
            {
                "verse": "Paulus et est animae portio quanta meae."
            },
            {
                "verse": "Non etiam, si qui duxit per saxa, per Alpes."
            },
            {
                "verse": "Quas agitant venti, grando, pruina, nives."
            },
            {
                "verse": "Ne tamen immemorem vestri credatis, amici,"
            },
            {
                "verse": "Antiqui cultor semper amoris ero."
            },
            {
                "verse": "Sed manet ad scopulos nou surdior unda Sicanos."
            },
            {
                "verse": "Quam fuero, donec rura benigna colam."
            },
            {
                "verse": "Rura colunt nymphae, Musae visuntur in agris,"
            },
            {
                "verse": "Visitur intonsa Cynthius ipse coma."
            },
            {
                "verse": "Rure Fluentinae discedunt taedia turbae."
            },
            {
                "verse": "Rure procul fastus ambitioque manent."
            },
            {
                "verse": "O utinam talem concedant numina vitam,"
            },
            {
                "verse": "Ut Musas, Phoebum semper et arva colam."
            }
        ],
        [
            {
                "verse": "Mens erat illustrem Saxettam pandere gentem"
            },
            {
                "verse": "Qualiaque antiquis stemmata ducis avis,"
            },
            {
                "verse": "Olim quos Totila saevo Florentia versa"
            },
            {
                "verse": "Sensit in exiguis rebus adesse sibi"
            },
            {
                "verse": "Sed mihi conanti tanta et cantare paranti"
            },
            {
                "verse": "In somnis visus Delius emonuit:"
            },
            {
                "verse": "Desine magnanimam sobolem temerare canendo"
            },
            {
                "verse": "Quantaque Gentiles praelia, quanta Pepus"
            },
            {
                "verse": "Gesserit et quantus fuerit Saxone perempto"
            },
            {
                "verse": "Saxettus, Carlo cum bene ferret opem."
            },
            {
                "verse": "Tractabis prosa melius Mavortia bella,"
            },
            {
                "verse": "Nunc tuba, nunc litui classicaque, este procul."
            },
            {
                "verse": "Sic ait. Indictum sed te prohibetque vetatque"
            },
            {
                "verse": "Mutuus et certe non reticendus amor."
            },
            {
                "verse": "Tu, licet ardenti nunquam te credere Marti,"
            },
            {
                "verse": "Cingere nec fossis oppida cura fuit,"
            },
            {
                "verse": "Diversa ratione tamen tutoque meatu"
            },
            {
                "verse": "Ad coelum natis et tibi pandis iter."
            },
            {
                "verse": "Divitias partas non terrae in viscera condis,"
            },
            {
                "verse": "Sed gentis patriae vertis in omne decus."
            },
            {
                "verse": "Montugium testis, testis Ghonfentia Tempe,"
            },
            {
                "verse": "Hic bene quaesitas tu bene ponis opes."
            },
            {
                "verse": "Praeteriens Gallus miratur saxula tecta"
            },
            {
                "verse": "Et stupet auratam Celtiber ipse domum."
            },
            {
                "verse": "Magna dei genitrix sensit tua dona gehennis,"
            },
            {
                "verse": "Senserunt Tusci, munera coelicolae."
            },
            {
                "verse": "Totque inter curas et tanta negotia semper"
            },
            {
                "verse": "Intendens animum nobilibus studiis,"
            },
            {
                "verse": "Quaecunque historici, quicquid, scripsere poetae"
            },
            {
                "verse": "Estque Leontina quicquid in arte, vides"
            },
            {
                "verse": "Colligis et veterum praecepta et scripta novorum,"
            },
            {
                "verse": "Doctorum releves ut monumenta virum."
            },
            {
                "verse": "Haec tibi me iuvenem sanctissima vincula iungunt,"
            },
            {
                "verse": "Haec tibi me iungent aenea vincla senem."
            }
        ],
        [
            {
                "verse": "Maxima cum fuerim multis tibi cura diebus,"
            },
            {
                "verse": "Tristitiem ut toto pectore dissoluas,"
            },
            {
                "verse": "Accipe, post mediam quae vidi oracula noctem,"
            },
            {
                "verse": "Quo certe superi tempore vera monent."
            },
            {
                "verse": "Tum mihi per somnum languenti et multa querenti"
            },
            {
                "verse": "Conspicuus forma visus adesse deus."
            },
            {
                "verse": "O quales oculos et qualia pectora habebat,"
            },
            {
                "verse": "Lacteus in roseo corpore candor erat"
            },
            {
                "verse": "Et rutilans crinis, tereti cervice fluebat,"
            },
            {
                "verse": "Nectebant longas laurea serta comas."
            },
            {
                "verse": "Molliter hic citharam plectro modulatus eburno"
            },
            {
                "verse": "Edidit haec claro dulcia verba sono:"
            },
            {
                "verse": "Immerito damnas coelestia numina, Fonti,"
            },
            {
                "verse": "Nam natura sua corpora lege regit,"
            },
            {
                "verse": "Vincere quam nequeat certis Epidaurius herbis,"
            },
            {
                "verse": "Non Amythaonius Phillyridesque pius."
            },
            {
                "verse": "Quando tamen nostri studium te dulce prehendit,"
            },
            {
                "verse": "Admoveam doctas ille ego Apollo manus."
            },
            {
                "verse": "Ut dixit, cithara posita gravidaque pharetra"
            },
            {
                "verse": "Paeonia laxam colligit arte togam"
            },
            {
                "verse": "Et fulcro assistens et stragula tenta revolvens"
            },
            {
                "verse": "Fomenta inflatis abstulit a pedibus"
            },
            {
                "verse": "Ac summis digitis nervos venasque retractans:"
            },
            {
                "verse": "Artis, ait, nostrae dira podagra fuit."
            },
            {
                "verse": "Tum vero ambrosios unguenta aequantia succos"
            },
            {
                "verse": "Prompsit odoratas lecta per Armenias"
            },
            {
                "verse": "Cruraque ter fricuit subitoque assurgere iussit:"
            },
            {
                "verse": "Me sopor et morbus destituere simul."
            }
        ],
        [
            {
                "verse": "Berlingheriadum quotiens Teianus habebit,"
            },
            {
                "verse": "Absenti veniam, Bartholomaee, dabis."
            },
            {
                "verse": "Nanque pedes postquam magnus sanavit Apollo."
            },
            {
                "verse": "Ut longum valeam, talibus emonuit:"
            },
            {
                "verse": "Pallada si semper recolas studiumque severum,"
            },
            {
                "verse": "Nullo exercitio debile corpus erit."
            },
            {
                "verse": "Hunc ego purpureum semper si tendere coner,"
            },
            {
                "verse": "Intentus semper mollior arcus erit."
            },
            {
                "verse": "Surge, age,, frondosas laqueis praecingere valles"
            },
            {
                "verse": "Et canibus timidas exagitare feras."
            },
            {
                "verse": "Interdum tenera modulatus harundine carmen"
            },
            {
                "verse": "Asserva errantem quis vetet ista? gregem."
            },
            {
                "verse": "Ipse ego sic quondam iacui per prata, per arva,"
            },
            {
                "verse": "Nec puduit tantum pascere numen oves."
            },
            {
                "verse": "Nec te poeniteat valido insudare bidenti,"
            },
            {
                "verse": "Aut curva arboreas tondere falce comas."
            },
            {
                "verse": "Sic ait. O certis liceat consistere campis,"
            },
            {
                "verse": "Vertere vel gemino iugera pauca bove."
            },
            {
                "verse": "Non ego Montugium, non iam Ghonfentia posco,"
            },
            {
                "verse": "Divite non auro, non pretio afficior."
            },
            {
                "verse": "Delector Musis totas impendere noctes,"
            },
            {
                "verse": "Noctibus et totos continuare dies:"
            },
            {
                "verse": "Huius te studii similis quoque detinet ardor,"
            },
            {
                "verse": "Sed nequis hoc animo liberiore frui."
            },
            {
                "verse": "Publica nam patriae vexant tua pectora curae,"
            },
            {
                "verse": "Cum tamen oblata est quantulacunque quies."
            },
            {
                "verse": "Vel fingis causas, vel condis amabile carmen,"
            },
            {
                "verse": "Vel Florentinae consulis historiae."
            },
            {
                "verse": "Qua melius posses in re consumere tempus"
            },
            {
                "verse": "Ireque magnorum docta per ora, virum?"
            },
            {
                "verse": "Una dies tandem mortalia corpora solvet,"
            },
            {
                "verse": "Qua bene qui vixit, ille beatus erit"
            },
            {
                "verse": "Ambitione procul tristique Cupidinis aestu"
            },
            {
                "verse": "Et quicquid scelerum pectora caeca trahit."
            },
            {
                "verse": "Haec Teianeis vitat, dum vivit, in arvis"
            },
            {
                "verse": "Fontius, hac causa rura beata colit."
            }
        ],
        [
            {
                "verse": "Cum gravius solito premeret fors impia mentem,"
            },
            {
                "verse": "Accepi versus, Politiane, tuos,"
            },
            {
                "verse": "Nostra quibus non sic languescere saecula sensi,"
            },
            {
                "verse": "Ut nequeant vates nunc quoque ferre bonos."
            },
            {
                "verse": "Sed neque tunc valui numeris impendere curam"
            },
            {
                "verse": "Musaque carminibus defuit aequa meis."
            },
            {
                "verse": "Nec modo sollicitis agitantibus aequora ventis"
            },
            {
                "verse": "Arbitrio possum pandere vela meo."
            },
            {
                "verse": "Scribo tamen, ne me Lethaei ad gurgitis undam"
            },
            {
                "verse": "Remige sub duro forsitan esse putes."
            },
            {
                "verse": "Quod si me, quid agam, rogites: nune Lesbia docti"
            },
            {
                "verse": "Vatis habet, nunc me Cynthia, nunc Nemesis."
            },
            {
                "verse": "Has inter, fateor, vita contentus inerti"
            },
            {
                "verse": "Divitias magnas nolle rogare Iovem."
            },
            {
                "verse": "Nam neque Pyrgotelis de gemmis pocula quaero,"
            },
            {
                "verse": "Nec clara ut docti Mentoris arte bibam."
            },
            {
                "verse": "Saevus purpureis cervicibus imminet ensis,"
            },
            {
                "verse": "Regum sollicitas qui facit esse dapes."
            },
            {
                "verse": "Has petat intortis ardens Bellona flagellis,"
            },
            {
                "verse": "Quem quatit et stimulat semper avara fames."
            },
            {
                "verse": "Impiger Assyrios petat hic, petat ille Britannos,"
            },
            {
                "verse": "Ut cumulet magnas tristis et aeger opes."
            },
            {
                "verse": "Me proba paupertas et mens mihi conscia recti,"
            },
            {
                "verse": "Aurea libertas et pia Musa iuvant."
            },
            {
                "verse": "Tu quoque, si sapias, cura scribensve legensve,"
            },
            {
                "verse": "Ne tibi nunc iuveni displiceasve seni."
            }
        ],
        [
            {
                "verse": "Aurea si tristi radiarent saecula mundo,"
            },
            {
                "verse": "Falciferi ut redeunt annua sacra dei,"
            },
            {
                "verse": "Non Ferrandineas vires Venetosque paveres,"
            },
            {
                "verse": "Sforzigenamve ducem sacrificumque patrem."
            },
            {
                "verse": "Ille suas ageret pecudes ad pascua laetus,"
            },
            {
                "verse": "Laetus araturos iungeret ille boves."
            },
            {
                "verse": "Alter et ad Gallos, alter mercator Hiberos,"
            },
            {
                "verse": "Alter ad Assyrios tenderet et Pharios."
            },
            {
                "verse": "Ipse meos etiam solarer saepe labores"
            },
            {
                "verse": "Tecum dulcisono Pieridum studio."
            },
            {
                "verse": "Dura Fluentinos quanquam sed numina vexant"
            },
            {
                "verse": "Et patitur manes Thuscia victa feros,"
            },
            {
                "verse": "Crinibus Astraea et lachrimat per compita passis"
            },
            {
                "verse": "Et pudor et probitas spesque fidesque gemunt,"
            },
            {
                "verse": "Ne tamen obducta sint Saturnalia fronte,"
            },
            {
                "verse": "Accipe, quid Iano dixerit ipse pater:"
            },
            {
                "verse": "Ille ego flammiferi quanvis regnator Olympi"
            },
            {
                "verse": "Exciderim tanto nuper ab imperio,"
            },
            {
                "verse": "Non tamen ingentes animos fortuna negavit,"
            },
            {
                "verse": "Nec quicquam primis moribus imminuit."
            },
            {
                "verse": "Ergo, quae Cresso fuerant communia regno,"
            },
            {
                "verse": "Esse itidem cupio, Iane, tuo in Latio."
            },
            {
                "verse": "Dixerat et, pelago quascunque advexerat, ultro"
            },
            {
                "verse": "Hospite cum parvo dividit altus opes."
            },
            {
                "verse": "Caetera magnanimum regem sed turba secuta,"
            },
            {
                "verse": "Munera praelarga datque capitque manu."
            },
            {
                "verse": "Et mensas onerant epulis et vina coronant,"
            },
            {
                "verse": "Incertis saliunt ebria gens pedibus."
            },
            {
                "verse": "Hunc morem in Christi tempus natale tonantis"
            },
            {
                "verse": "Verterunt proavi sub meliore deo."
            },
            {
                "verse": "Stat meliore deo gaudere et iure Decembri,"
            },
            {
                "verse": "Potare antiqui more sodalicii."
            },
            {
                "verse": "Tu quoque tot curas depone et mille labores,"
            },
            {
                "verse": "Fac, lucrum toto defluat ex animo."
            },
            {
                "verse": "Aspice me, quae alii mirantur, despicientem"
            },
            {
                "verse": "Rebus in angustis vivere mente hilari,"
            },
            {
                "verse": "Quam non Attalicae vestes viridesque smaragdi,"
            },
            {
                "verse": "Nec daret Aethiopum lucida chrysolithos."
            },
            {
                "verse": "Mortales homines sola virtute beantur,"
            },
            {
                "verse": "Non Pactoleis fluxibus auriferis."
            },
            {
                "verse": "Quare ego non tanti facio genus omne metalli,"
            },
            {
                "verse": "Ut sitiam liquidas Tantalus inter Aquas."
            }
        ],
        [
            {
                "verse": "Si neque forma potens, nec doctae Palladis artes,"
            },
            {
                "verse": "Nec genus a mortis conditione levat,"
            },
            {
                "verse": "Quid tantum maria et terras coelumque fatigat"
            },
            {
                "verse": "Post paulo ad Stygios turba futura lacus?"
            },
            {
                "verse": "Cernite Donatum feretro nigrante repostum,"
            },
            {
                "verse": "Ut tumulum invisum non rediturus eat."
            },
            {
                "verse": "Ingenui mores inerant, facundia, virtus"
            },
            {
                "verse": "Famaque ab antiquis clara micabat avis."
            },
            {
                "verse": "Hunc tamen immites potuere absumere Parcae,"
            },
            {
                "verse": "Cuius transvolitat sidera magna anima."
            },
            {
                "verse": "Quanquam, o fors, melius secum natura peregit:"
            },
            {
                "verse": "Quid, nisi tristitiem, longior hora ferat?"
            },
            {
                "verse": "Non cernet patriam flammis et Marte cadentem,"
            },
            {
                "verse": "Oppida non Calabro diruta nostra duce."
            },
            {
                "verse": "Ipse quidem vixet si non tria saecula Nestor,"
            },
            {
                "verse": "Non mortem extincto posceret Antilocho."
            },
            {
                "verse": "Non Priamus Troiam eversam natosque videret,"
            },
            {
                "verse": "Non Croesus Cyri viveret arbitrio."
            },
            {
                "verse": "Sed quanquam haec alia et forsan peiora cadebant,"
            },
            {
                "verse": "Hoc tamen orbatam cive queror patriam."
            },
            {
                "verse": "Quis veteres populi leges ac iura tueri"
            },
            {
                "verse": "Mitius aut poterit continuisse patres?"
            },
            {
                "verse": "Aptus erat paci, Demosthenis utilis armis,"
            },
            {
                "verse": "Praestantes patriae conciliare viros."
            },
            {
                "verse": "Civibus in nostris utinam sim falsus haruspex,"
            },
            {
                "verse": "Tempore tam duro quid, nisi triste, canam?"
            },
            {
                "verse": "Multi ad se rapiunt. Iusti reverentia paucos"
            },
            {
                "verse": "Tangit et hos etiam mors inopina rapit."
            },
            {
                "verse": "Ast tu Donati serves, Florentia, natos,"
            },
            {
                "verse": "Fas est demeritum semper amare virum."
            },
            {
                "verse": "Sic Roma extincti sobolem complexa Rutili"
            },
            {
                "verse": "Estque Camilleum sic venerata genus."
            },
            {
                "verse": "Tu vero, antiqui restat si sensus amici,"
            },
            {
                "verse": "Vive memor Fonti sedibus Elysiis."
            }
        ],
        [
            {
                "verse": "O animi ingentis semper spectate Parenthi,"
            },
            {
                "verse": "Exere sub Bacchi festa supercilium:"
            },
            {
                "verse": "Discedant tristesque metus et cura futuri,"
            },
            {
                "verse": "Quae Venetus terra, quae ferat arma mari"
            },
            {
                "verse": "Sforzigenumque genus pacem bellumne capessat"
            },
            {
                "verse": "Sixtus et in terris claviger ille Iovis."
            },
            {
                "verse": "Martis deserti si servassemus honorem,"
            },
            {
                "verse": "Non rueret Tuscos Appula turba Lares,"
            },
            {
                "verse": "Oppida non Calaber nostra expugnasset inultus,"
            },
            {
                "verse": "Hostiles premeret dura catena manus."
            },
            {
                "verse": "Pro pudor, imbellis sed Florentina iuventus,"
            },
            {
                "verse": "In venerem fortis luxuriemque perit."
            },
            {
                "verse": "Pugnabant pulchra pro maiestate parentes,"
            },
            {
                "verse": "Stat modo venali milite nostra salus."
            },
            {
                "verse": "Imperii latos fines nomenque relictum"
            },
            {
                "verse": "Amplius ignavi vix retinere valent."
            },
            {
                "verse": "Divitis hoc auri vitium. Vertuntur ab auro"
            },
            {
                "verse": "Iura, magistratus fasque pudorque simul."
            },
            {
                "verse": "Paupertas obscura latet. Virtute relicta"
            },
            {
                "verse": "Religio et periit cum pietate fides."
            },
            {
                "verse": "Nec regere invisos mores, nec ferre valemus,"
            },
            {
                "verse": "Interea patriae dilacerantur opes."
            },
            {
                "verse": "Quo me, Bacche, rapis? mentemne insania vertit?"
            },
            {
                "verse": "Unde hodie fronti cornua tanta meae?"
            }
        ],
        [
            {
                "verse": "Nunc ego crediderim leto non omnia solvi"
            },
            {
                "verse": "Atque animum rapidos non temerare rogos."
            },
            {
                "verse": "Nam cum nec dulces Musae, nec cantor Apollo"
            },
            {
                "verse": "Maerore oppressum solveret ingenium,"
            },
            {
                "verse": "Viventis facie Theodorus et ore loquentis"
            },
            {
                "verse": "Confectum in somnis talibus admonuit:"
            },
            {
                "verse": "Pone, precor, lachrimas et pro me pone dolorem."
            },
            {
                "verse": "Vestra ego mutavi nam loca, non perii."
            },
            {
                "verse": "Sunt geminae Ditis portae, quarum una nocentes"
            },
            {
                "verse": "Accipit. Hanc iuxta Cerberus ore sonat."
            },
            {
                "verse": "Tisiphone interius saevit tristisque Megaera"
            },
            {
                "verse": "Allecto et multo torta ceraste comam."
            },
            {
                "verse": "Sponte alia insontes animas sed porta receptat"
            },
            {
                "verse": "In loca purpureis candida cum violis."
            },
            {
                "verse": "Huc me inter cantus et gratos inter amores"
            },
            {
                "verse": "Cyllenae natus vertice dexter agit."
            },
            {
                "verse": "O ego ter felix tanto dignatus honore,"
            },
            {
                "verse": "Ni vestro luctu torquear et crucier."
            },
            {
                "verse": "Nam tuus Elysios penetrat gemitusque parentum"
            },
            {
                "verse": "Mique oritur vestro, saepe dolore dolor."
            },
            {
                "verse": "Quare si qua mei tangit vos cura sepulti,"
            },
            {
                "verse": "Desinite ingrato me premere officio"
            },
            {
                "verse": "Et Pario nostri memores incidite saxo,"
            },
            {
                "verse": "Qua Rhodanum celerem lenior implet Arar:"
            },
            {
                "verse": "Saxettus Theodorus amans invisere Gallos"
            },
            {
                "verse": "Accessit Rhodani nobile nomen aquis."
            }
        ],
        [
            {
                "verse": "Turpe est Saturni festa non luce madere,"
            },
            {
                "verse": "Iste dies nobis aurea saecla refert."
            },
            {
                "verse": "Num cernis domini servis ut cuncta ministrent"
            },
            {
                "verse": "Perque vias currant munera perque domos?"
            },
            {
                "verse": "Iuppiter insano regnandi captus amore"
            },
            {
                "verse": "Impius in veterem cum tulit arma patrem,"
            },
            {
                "verse": "Crudelis fugiens nati crudelia bella"
            },
            {
                "verse": "Saturnus magnam venit in Hesperiam"
            },
            {
                "verse": "Instituitque rudes homines non more ferarum"
            },
            {
                "verse": "Vivere, sed posuit moenia, iura dedit."
            },
            {
                "verse": "Omnia tunc illo stabant communia rege,"
            },
            {
                "verse": "Non erat impositus, qui secat arva, lapis,"
            },
            {
                "verse": "Non faber in saevos ferrum converterat enses,"
            },
            {
                "verse": "Non mare caeruleum spreverat ulla ratis."
            },
            {
                "verse": "Hinc vitae illius non immemor aurea sacra"
            },
            {
                "verse": "Saturno instituit Romula posteritas."
            },
            {
                "verse": "At tu, sancte senex, hodie Florentia tecta"
            },
            {
                "verse": "Et Pandolfinam vise, benigne, domum."
            },
            {
                "verse": "Sed mitis placidusque veni qualemque Decembri"
            },
            {
                "verse": "Mense decet ludos te celebrare tuos."
            },
            {
                "verse": "Florentemque urbem, Syllanae moenia gentis"
            },
            {
                "verse": "Aeternum serva cum populo et patribus."
            },
            {
                "verse": "Omnibus et crescat soboles, quae gesta parentum"
            },
            {
                "verse": "Vincat, nec priscis gaudeat in titulis."
            },
            {
                "verse": "Annuit, intonuit laevum thalamusque refulsit"
            },
            {
                "verse": "Gestiit et paries adveniente deo."
            }
        ],
        [
            {
                "verse": "Maiorum venerans Laurentia templa tuorum,"
            },
            {
                "verse": "Quod modo te tantum spectat et orat opus:"
            },
            {
                "verse": "Ante aram extantem gradibus niveisque columnis"
            },
            {
                "verse": "Adstabam flexis et capite et genibus,"
            },
            {
                "verse": "Cum subito nostras tenuis vox perculit aures"
            },
            {
                "verse": "Ex adytis: Cosmi quis monumenta latent?"
            },
            {
                "verse": "Syllanae quondam parva incunabula gentis"
            },
            {
                "verse": "Quam bene venturis aedificastis, avi,"
            },
            {
                "verse": "Esset ut Etruscis longo post tempore terris"
            },
            {
                "verse": "Romanae gentis non periturus honos."
            },
            {
                "verse": "Troia quidem sedes olim mutavit avitas"
            },
            {
                "verse": "Mox viguit multo clarior in Latio."
            },
            {
                "verse": "Nec te poeniteat Romana potentia nostros,"
            },
            {
                "verse": "Quae tua progenies, incoluisse Lares."
            },
            {
                "verse": "Sublimes aedes, ingentia moenia cernis"
            },
            {
                "verse": "Multaque magnorum candida templa deum."
            },
            {
                "verse": "Annuit. Antiquam matrem, mea clara propago,"
            },
            {
                "verse": "Suscipe, mi Laurens inclyte, tende manus."
            },
            {
                "verse": "Quid cessas? Rerum tibi Iuppiter annuit arcem,"
            },
            {
                "verse": "Nec mea sub tanto pondere tecta cadent."
            },
            {
                "verse": "Sic tibi purpurei cedant, Florentia, reges,"
            },
            {
                "verse": "Sic videas magnos sub tua iura duces."
            }
        ],
        [
            {
                "verse": "Giralde, antiqui magnum solamen amici,"
            },
            {
                "verse": "Quem fortuna suo nunc regit arbitrio,"
            },
            {
                "verse": "Ghiaereti molles tecum decerpere somnos,"
            },
            {
                "verse": "Ghiaereti vellem continuare dies,"
            },
            {
                "verse": "Cernere muscosum iocundo murmure fontem"
            },
            {
                "verse": "Remagium et fluxu quod properante sonat."
            },
            {
                "verse": "Non tua Romanis cedunt Ghiaeretia villis,"
            },
            {
                "verse": "Ghiaereto cedit Tuscula terra tuo."
            },
            {
                "verse": "Isthaec Phaeacias credam servasse puellas,"
            },
            {
                "verse": "Isthaec Hesperidum poma tulisse nemus."
            },
            {
                "verse": "Tum versus inflata meos cantaret harundo"
            },
            {
                "verse": "Curreret et cantu saepe vocata Pales."
            },
            {
                "verse": "Callimachi possem teneros describere amores,"
            },
            {
                "verse": "Sive Philetaea concinuisse lyra."
            },
            {
                "verse": "Quanvis aut nulla est aut certe obscura poesis,"
            },
            {
                "verse": "Quae non sit magni tuta favore viri."
            },
            {
                "verse": "Carmina vesani fuerant moritura Lucreti,"
            },
            {
                "verse": "Si non Memmiadae munere clarus erat."
            },
            {
                "verse": "Carmina divini fuerant peritura Maronis,"
            },
            {
                "verse": "Candide Maecenas, ni tua dona forent."
            },
            {
                "verse": "Praemia dant vires nobis et nostra potentes"
            },
            {
                "verse": "Carmina sublimant, carmine fama venit."
            },
            {
                "verse": "Hic neque rectae artes, neque sunt in honore poetae"
            },
            {
                "verse": "Servitia et vexant non toleranda bonis."
            },
            {
                "verse": "Hic sunt Christicolae fastus et taedia pompae,"
            },
            {
                "verse": "Hac transit lento mula togata pede."
            },
            {
                "verse": "Hic sunt, irato magnum quae daemona coelo"
            },
            {
                "verse": "Et varia possunt vertere lege fidem;"
            },
            {
                "verse": "Sed taceo; haec Ussus quoniam detexit iniquo"
            },
            {
                "verse": "Concilio, flammis integer arripitur."
            },
            {
                "verse": "Vera est libertas nulli servire, nisi uni"
            },
            {
                "verse": "Perpetuo, coelum qui regit omne, deo."
            },
            {
                "verse": "Rectius hoc credas nunquam sensisse Platona,"
            },
            {
                "verse": "Qui fuit humano doctior ingenio."
            }
        ],
        [
            {
                "verse": "Praecipiti delapsus equo dum tristia duco"
            },
            {
                "verse": "Tempora, dum Romae debile curo latus,"
            },
            {
                "verse": "Felix lascivis nimium placiture puellis"
            },
            {
                "verse": "Templa deum mira calliditate petis,"
            },
            {
                "verse": "Nunc recolens servos, Mariae miracula divae,"
            },
            {
                "verse": "Nunc reparatei tecta superba tholi,"
            },
            {
                "verse": "Nunc ad porphyreas devinctas aere columnas,"
            },
            {
                "verse": "Perfida quas nobis Pisa subacta tulit:"
            },
            {
                "verse": "Saepius ut videas, facilis coniector amoris,"
            },
            {
                "verse": "Palleat adventu Deianira tuo."
            },
            {
                "verse": "Gratulor ipse tibi, quanquam mea corpora languent,"
            },
            {
                "verse": "Deianireo quod sub amore cales."
            },
            {
                "verse": "Sed deus Oechaliam quoniam dilexit amantem,"
            },
            {
                "verse": "Sis memor, Oetaea quod tumulatus humo."
            },
            {
                "verse": "Aspice morellos praesigni corpore vultus,"
            },
            {
                "verse": "Aspice morellas, sidera bina, faces."
            },
            {
                "verse": "Nec te commoveat, caderent si crinibus angues"
            },
            {
                "verse": "Sumeret et veras Gorgon amata comas,"
            },
            {
                "verse": "Latoa posset forma contendere sola,"
            },
            {
                "verse": "Cederet huic Tyro candidaque Antiope."
            },
            {
                "verse": "Hanc cui nam superi iungent in amore secundi,"
            },
            {
                "verse": "Fortunatorum maximus unus erit."
            }
        ],
        [
            {
                "verse": "Ah, quid me in lachrimas totiens, Fortuna, lacessis"
            },
            {
                "verse": "Funereo et luctu semper acerba premis."
            },
            {
                "verse": "Vix bene Donati defleram fata perempti,"
            },
            {
                "verse": "Cum Theodoreum deprimit urna caput."
            },
            {
                "verse": "Ecce, hos post cineres quo sit sine fine dolendum,"
            },
            {
                "verse": "Cenninus nostri pignus amoris abest."
            },
            {
                "verse": "Crudeles divi, quid prodest cultus ad aras"
            },
            {
                "verse": "Nudaque Cennino cum pietate fides?"
            },
            {
                "verse": "Quid coelum et terras animo et lustrasse profundum"
            },
            {
                "verse": "Doctaque summorum tot monumenta virum?"
            },
            {
                "verse": "Non cuiquam satis est, certum quod speret in horam,"
            },
            {
                "verse": "Sperabam tecum vivere posse miser."
            },
            {
                "verse": "Invidere dei, ne gaudia tanta subirem,"
            },
            {
                "verse": "Quae mihi te vivo noster alebat amor."
            },
            {
                "verse": "Plurima nam moriens fregisti commoda nostra,"
            },
            {
                "verse": "Plurima qui vivens commoda, Petre, dabas."
            },
            {
                "verse": "Heu, moror invisam sine te quid cernere lucem?"
            },
            {
                "verse": "Qui fuit Eois mos vetus ille: Redi."
            },
            {
                "verse": "Mos fuit Eois in funere dignus amicis,"
            },
            {
                "verse": "Se sponte in medios praecipitare rogos."
            },
            {
                "verse": "Christicolas celsi nunc lex avertit Olympi"
            },
            {
                "verse": "Extremam cunctos accelerare diem."
            },
            {
                "verse": "At si non cineri cineres miscentur amici,"
            },
            {
                "verse": "Cantabo de te carmina maesta tamen,"
            },
            {
                "verse": "Qualia frondenti ramo saevissima mater"
            },
            {
                "verse": "Concinit occisum triste gemens Itylum."
            },
            {
                "verse": "Et qua te potero ratione, hic semper amabo,"
            },
            {
                "verse": "Istic Elysia postmodo valle colam."
            },
            {
                "verse": "Istic amplexus, istic pallentia iungam"
            },
            {
                "verse": "Oscula, quae extorsit mors violenta mihi."
            },
            {
                "verse": "Servitium dum triste sequor, dum multa nefanda,"
            },
            {
                "verse": "Experior Romae te moriente procul."
            },
            {
                "verse": "O properem in campos istos lucosque piorum,"
            },
            {
                "verse": "Ne sine te vivens longius excrucier."
            }
        ],
        [
            {
                "verse": "Ex quo diversum prohibet studiumque locusque"
            },
            {
                "verse": "Arbitrio tecum vivere posse meo,"
            },
            {
                "verse": "Narrabo absenti, Pelagi quae tempora ducam,"
            },
            {
                "verse": "Ut noscas vitae munia cuncta meae:"
            },
            {
                "verse": "E strato surgens nitidis turgentia lymphis"
            },
            {
                "verse": "Ora lavo et denso corrigo dente comam."
            },
            {
                "verse": "Mox collem ascendens avium contemplor amores,"
            },
            {
                "verse": "Bis mille et passus ambulo poma legens."
            },
            {
                "verse": "Inde revertentem facunda volumina Livi"
            },
            {
                "verse": "Aut Crispi aut magni Caesaris excipiunt."
            },
            {
                "verse": "Interdum medicas Celsi convertor ad artes,"
            },
            {
                "verse": "Cui totum attribuit munus Apollo suum."
            },
            {
                "verse": "Eloquium in primis nostri Ciceronis adoro,"
            },
            {
                "verse": "Saepe tuos repeto, Quintiliane, locos."
            },
            {
                "verse": "Sed ne gentili me tantum incumbere credas,"
            },
            {
                "verse": "Venit et in nostras littera sacra manus."
            },
            {
                "verse": "Et modo me retinet coelestis copia Pauli,"
            },
            {
                "verse": "Uni de toto cui deus orbe dedit"
            },
            {
                "verse": "Scandere magnanimi fulgentia templa tonantis,"
            },
            {
                "verse": "Clarius hoc nullae concinuere tubae."
            },
            {
                "verse": "Quandoque Aristotelem capio magnumque Platona,"
            },
            {
                "verse": "Marsilius Latio quem dedit ore legi,"
            },
            {
                "verse": "Ne foret in terris Italis, qui dogma Platonis"
            },
            {
                "verse": "Sperneret. Hoc uno, magne Academe, viges."
            },
            {
                "verse": "Sumimus hinc epulas et munera grata Lyaei,"
            },
            {
                "verse": "Defessos studio nos deus ille levat."
            },
            {
                "verse": "Amotis dapibus cithara Giraldus eburna,"
            },
            {
                "verse": "Cantat, quae lyrici Teia Musa senis."
            },
            {
                "verse": "Vulcane ignipotens, argentum perfice tornans,"
            },
            {
                "verse": "Non armaturas. Quid mihi Martis opus?"
            },
            {
                "verse": "Sed, quantum poteris, calicem diffinge capacem"
            },
            {
                "verse": "Inque illo currus astraque non facias,"
            },
            {
                "verse": "Quid mihi Pleiades curae? quid stella Bootae?"
            },
            {
                "verse": "Uvas ac vites ponito pampineas."
            },
            {
                "verse": "Purpureos comites calcantis et adde Lyaei"
            },
            {
                "verse": "Sitque profundus amor sitque profunda Venus."
            },
            {
                "verse": "Praeterea, inflatos amnes quae sistere possunt,"
            },
            {
                "verse": "Cantat, et attonitas quae retinere feras."
            },
            {
                "verse": "Vidi ego de silvis animalia saepe trahentem,"
            },
            {
                "verse": "Nec laqueos ullos, nec timuere dolos."
            },
            {
                "verse": "Vidi ego praecipites volucrum consistere pennas"
            },
            {
                "verse": "Vicanum et spumeas sistere flumen aquas."
            },
            {
                "verse": "Inde furens recolo divini scripta Maronis,"
            },
            {
                "verse": "Vel Sili, Hannibalis qui fera bella canit."
            },
            {
                "verse": "Insani vel me verto ad praecepta Lucreti,"
            },
            {
                "verse": "Sive ad Phrixeae nobile carmen ovis."
            },
            {
                "verse": "Mox Tartessiacis factus vicinior arvis,"
            },
            {
                "verse": "Dum studet auratos solvere Phoebus equos,"
            },
            {
                "verse": "Seu dextra eversam Ghiacceti ascendimus arcem,"
            },
            {
                "verse": "Vicanas laeva sive subimus aquas."
            },
            {
                "verse": "Post haec Giannino mensae thalamique ministro"
            },
            {
                "verse": "Et Baccho et somno mentem animumque levo."
            },
            {
                "verse": "Haec est vita mihi misera ambitione soluto,"
            },
            {
                "verse": "Optabit sapiens quam bene quisque sibi."
            }
        ],
        [
            {
                "verse": "Quid tantum insultas nostro, crudelis, amori"
            },
            {
                "verse": "Quid me contemnis destituisque fidem?"
            },
            {
                "verse": "An decet iratis totiens me rumpere verbis?"
            },
            {
                "verse": "An decet obtutu me exanimare truci?"
            },
            {
                "verse": "Non satis est lachrimas iterum vidisse cadentes?"
            },
            {
                "verse": "Non satis ante tuos procubuisse pedes?"
            },
            {
                "verse": "Ah, quid me laceras, immitis Caelia, quantum"
            },
            {
                "verse": "Barbara nec tellus, effera nec Rhodope?"
            },
            {
                "verse": "Ah, perstans, ah, dura nimis, succurre cadenti;"
            },
            {
                "verse": "Sum tuus. Heu, vati parce, puella, tuo."
            },
            {
                "verse": "Quam male iuravi, nune tanto impensius uror,"
            },
            {
                "verse": "Iam meritas poenas lingua proterva luit."
            },
            {
                "verse": "Et tu iurasti. Concurret Caucasus ante"
            },
            {
                "verse": "Alpibus, Eridano iunctus et Ister erit,"
            },
            {
                "verse": "Quam te deserto patiar consurgere lecto,"
            },
            {
                "verse": "Nunc sine te viduo conqueror esse toro,"
            },
            {
                "verse": "Nunc sine te experior noctes invisus amaras:"
            },
            {
                "verse": "Nocte venit multo lux inimicitior."
            },
            {
                "verse": "Sed licet irato me cernas horrida vultu"
            },
            {
                "verse": "Et dedigneris reddere verba mihi,"
            },
            {
                "verse": "A te non vertar tamen et te semper amabo,"
            },
            {
                "verse": "Vel si des tergo verbera, vincla pedi."
            },
            {
                "verse": "At si talis eris, si ferrea corda tenebit"
            },
            {
                "verse": "Longius ista nimis vana superstitio,"
            },
            {
                "verse": "Decrevi in silvis tantos finire dolores"
            },
            {
                "verse": "Aut ferro aut flammis ait dare corpus aquis."
            },
            {
                "verse": "Magnus amor magnos animos praestabit amanti,"
            },
            {
                "verse": "Durior est saeva morte superbus amor."
            },
            {
                "verse": "Sed neque te tigris genuit nec torva leaena,"
            },
            {
                "verse": "Nec mihi de nihilo tam fera semper eris."
            },
            {
                "verse": "Ergo oculos mihi redde tuos et mollia verba"
            },
            {
                "verse": "Quicquid et est verbis dulcius atque oculis,"
            },
            {
                "verse": "Nec mea tam lentis maceres praecordia flammis."
            },
            {
                "verse": "Quem fugis? Ahne tuum me, mea vita, fugis?"
            },
            {
                "verse": "Quod natura dedit, quantum fortuna paravit,"
            },
            {
                "verse": "Omne est id certe sub tua iura datum."
            },
            {
                "verse": "Vivo tuus moriarque tuus, quodcunque monebis:"
            },
            {
                "verse": "Dulce mihi pro te vivere, dulce mori."
            }
        ],
        [
            {
                "verse": "Nocte qua magni moderator orbis"
            },
            {
                "verse": "Venit in terras reparare gentes"
            },
            {
                "verse": "Perditas primi vitio parentis,"
            },
            {
                "verse": "Palluit Orcus."
            },
            {
                "verse": "Palluit centum furiatus hydris"
            },
            {
                "verse": "Cerberus torquens animas nocentum,"
            },
            {
                "verse": "Laeta sed proles hominum deumque,"
            },
            {
                "verse": "Laeta ferarum."
            },
            {
                "verse": "Tum lupus nulli insidiatus haedo,"
            },
            {
                "verse": "Cerva non saevas metuit leaenas,"
            },
            {
                "verse": "Non dolos ullos laqueosve sensit"
            },
            {
                "verse": "Turba volantum."
            },
            {
                "verse": "Inde mos longo celebratur aevo,"
            },
            {
                "verse": "Nocte qua summo genitus tonante"
            },
            {
                "verse": "Corpus humanum sine labe sumpsit"
            },
            {
                "verse": "Ponere curas."
            },
            {
                "verse": "I puer, comptis nitidam capillis"
            },
            {
                "verse": "Caeliam recta properet, memento,"
            },
            {
                "verse": "Tuque de cella interiore Bacchi"
            },
            {
                "verse": "Pocula prome."
            },
            {
                "verse": "Sparge tu postes, age tu choreas."
            },
            {
                "verse": "Tu manu docta citharam fatiga,"
            },
            {
                "verse": "Hunc diem morem in Salium bibamus"
            },
            {
                "verse": "Iure Decembri."
            }
        ],
        [
            {
                "verse": "Gaddi, saeva Venus pectora cum mea"
            },
            {
                "verse": "Aestu tam rapido torreat impia,"
            },
            {
                "verse": "Ut nusquam misero praebeat otium,"
            },
            {
                "verse": "Qualem me fore iudicas?"
            },
            {
                "verse": "Non me mobilium mensa sodalium,"
            },
            {
                "verse": "Non me Pierides, non studium iuvat."
            },
            {
                "verse": "Odi, quicquid erat dulcius antea:"
            },
            {
                "verse": "Non sum, qui fueram prius."
            },
            {
                "verse": "Heu, heu, cur dominae sub iuga aenea"
            },
            {
                "verse": "Cervicem indomitam ponere nescius"
            },
            {
                "verse": "Crudele imperium duraque verbera"
            },
            {
                "verse": "Cogor, me miserum, pati?"
            },
            {
                "verse": "Heu, heu, cur Libycis saevior anguibus"
            },
            {
                "verse": "Tantum suppliciis gaudet amantium,"
            },
            {
                "verse": "Quantus non Aquilo, nec rabies Noti"
            },
            {
                "verse": "Silvas et freta concutit?"
            },
            {
                "verse": "Parcas, non tua sunt ferrea pectora,"
            },
            {
                "verse": "Non de quadrifido robore consita;"
            },
            {
                "verse": "Non durant nimium lilia, non rosae"
            },
            {
                "verse": "Longum purpureae manent."
            }
        ],
        [
            {
                "verse": "Ex quo tu langues, tantus me vexat amaror,"
            },
            {
                "verse": "Ut lucem invisam linquere discupiam."
            },
            {
                "verse": "Ah, potuit vultus roseos invertere pallor,"
            },
            {
                "verse": "Ah, macies teneros extenuare sinus."
            },
            {
                "verse": "Diva potens, tristem iubeas discedere morbum"
            },
            {
                "verse": "Et salves uno corpore, quaeso, duos."
            },
            {
                "verse": "Ante tuas aras ex voto astabimus ambo,"
            },
            {
                "verse": "Nam geminum pectus concipit unus amor."
            },
            {
                "verse": "Annuit. Exores Mariam nunc, Caelia, mecum,"
            },
            {
                "verse": "Aegris supplicibus diva benigna favet."
            }
        ],
        [
            {
                "verse": "Si tantum aspicies, ut ad ignem cera, liquesco."
            },
            {
                "verse": "Quid, roseis labris oscula cum dedero?"
            },
            {
                "verse": "In tua deficiens transibit spiritus ora,"
            },
            {
                "verse": "O utinam haec tecum vitaque morsque mihi."
            }
        ],
        [
            {
                "verse": "Nil medium dat saevus amor vel mergit in undas,"
            },
            {
                "verse": "Vel torret fauces asperiore siti."
            },
            {
                "verse": "Copia perdebat nuper, penuria nunc me"
            },
            {
                "verse": "Perdit. Quid faciam, consule, ne peream."
            }
        ],
        [
            {
                "verse": "Pieridas frustra perituraque carmina iacias,"
            },
            {
                "verse": "Muneribus tantum femina victa patet."
            },
            {
                "verse": "Coelicolum regem Danae non ante recepit,"
            },
            {
                "verse": "Quam bene nummatum vidit adesse Iovem."
            }
        ],
        [
            {
                "verse": "Inviso, donec, mea Caelia, rure manebis,"
            },
            {
                "verse": "Hic sine te semper tristis et aeger ero."
            },
            {
                "verse": "Quare, si qua mei tangit te cura doloris,"
            },
            {
                "verse": "Pro me confestim mitte, vel ipsa redi."
            }
        ],
        [
            {
                "verse": "Ne tibi displiceam, taceo moriorque tacendo:"
            },
            {
                "verse": "Tu mihi fecisti vulnera, tu fer opem."
            }
        ],
        [
            {
                "verse": "Ad liquidi ripas Bizenti pastor Ilerdas"
            },
            {
                "verse": "Annixus trunco miseros cum fleret amores,"
            },
            {
                "verse": "Excitus questu vicina e valle Philetas"
            },
            {
                "verse": "Philetas"
            },
            {
                "verse": "Quid maeres, dilecte mihi, dic, inquit Ilerda,"
            },
            {
                "verse": "Nulla tuos laedunt contagia noxia capros,"
            },
            {
                "verse": "Pingue pecus teneras ovium depascitur herbas,"
            },
            {
                "verse": "Tota domus salva est, de collo fistula pendet"
            },
            {
                "verse": "Integra, qua nymphis olim Satyrisque placebas."
            },
            {
                "verse": "Ilerdas"
            },
            {
                "verse": "Quid curas questusque graves me pandere cogis?"
            },
            {
                "verse": "Pastores inter, genuit quos vernia tellus,"
            },
            {
                "verse": "Tristior, heu, nemo vivit, mi care Phileta,"
            },
            {
                "verse": "Non quia lanigeri pecoris mihi copia desit,"
            },
            {
                "verse": "Sive olidos inter capros contagio serpat,"
            },
            {
                "verse": "Sed quod longe alias silvas mea cura pererrat:"
            },
            {
                "verse": "Gallus, et hos montes nunquam fortasse reviset."
            },
            {
                "verse": "Philetas"
            },
            {
                "verse": "Non dulcis Galli te solum absentia torques."
            },
            {
                "verse": "Ille meos etiam secum portavit amores."
            },
            {
                "verse": "Nec fuit in silvis pastor formosior alter,"
            },
            {
                "verse": "Cuius et in nivea, fuerit plus fronte pudoris."
            },
            {
                "verse": "Sed quia nec lachrimis revocari ad pascua nota,"
            },
            {
                "verse": "Nec tanto maerore valet. Quid pectora plangis?"
            },
            {
                "verse": "Non luctu saturatur amor, non haedus, hibisco."
            },
            {
                "verse": "Quin potius cantu miserum solare dolorem"
            },
            {
                "verse": "Et refer absenti. quae te maerentia. Gallo,"
            },
            {
                "verse": "Cantasse attonitis narravit Nencia Faunis,"
            },
            {
                "verse": "Ilerdas"
            },
            {
                "verse": "An quicquam nobis posset contingere maius,"
            },
            {
                "verse": "Quam nostrum penetrare tuas modo carmen in aures,"
            },
            {
                "verse": "Quo melior nemo est doctas inflare cicutas?"
            },
            {
                "verse": "Vere novo Zephyris cum frondent robora silvis"
            },
            {
                "verse": "Et laetae pecudes errant pecudumque magistri,"
            },
            {
                "verse": "O felix aries, ovium fidissime custos,"
            },
            {
                "verse": "O pater armenti, Veneris vos dulcia furta"
            },
            {
                "verse": "Herbosas inter valles et mollia prata"
            },
            {
                "verse": "Carpitis, absentes nec deploratis amores."
            },
            {
                "verse": "Ipse ego sed quondam felices inter amantis"
            },
            {
                "verse": "Nunc cogor tristis miseras efferre querelas."
            },
            {
                "verse": "Dicite, Naiades, quas Iuppiter ipse futuri"
            },
            {
                "verse": "Admonuit: Gallusne meus Gallusne redibit?"
            },
            {
                "verse": "Tertia iam renovat fulgentia cornua Phoebe,"
            },
            {
                "verse": "Ex quo consuetas durus non venit ad oras."
            },
            {
                "verse": "Hos postquam liquit montes et florida prata,"
            },
            {
                "verse": "Arescunt frondes, arescit fontibus humor."
            },
            {
                "verse": "Sed si iam redeat, spirabit dulcia myrtus,"
            },
            {
                "verse": "Scaturient fontes, complebunt vernia frondes."
            },
            {
                "verse": "At vos, o Fauni, pastorum numina amica,"
            },
            {
                "verse": "(Fors teneram poterit mentem deflectere terror)"
            },
            {
                "verse": "Si qua mei pietas, haec pro me dicite Gallo:"
            },
            {
                "verse": "Igne tuo ardentem ni complecteris Ilerdam,"
            },
            {
                "verse": "Perdemus pecudes, perdemus pinguia culta."
            },
            {
                "verse": "Sed neque vos, Fauni, tam tristia dicta feretis,"
            },
            {
                "verse": "Nec tu tam longum lentis nos ignibus ures,"
            },
            {
                "verse": "Nam si te nostri non tangent, Galle, dolores,"
            },
            {
                "verse": "(Quod tamen avertant superi) stat nectere collum"
            },
            {
                "verse": "Ilice de nigra, primos quae sensit amores,"
            },
            {
                "verse": "Ne cogar miseras totiens efferre querelas."
            },
            {
                "verse": "Philetas"
            },
            {
                "verse": "Solamen mihi tale ferunt tua mollia dicta,"
            },
            {
                "verse": "Quale sonans rivus, cum praeterlabitur herbam,"
            },
            {
                "verse": "Fessis sub patula distentis corpora quercu."
            },
            {
                "verse": "Circum lascivae tondent arbusta capellae."
            },
            {
                "verse": "Nam neque tam facili modulatus carmen avena,"
            },
            {
                "verse": "Admeti niveos tauros dum pavit Apollo:"
            },
            {
                "verse": "Nec Paris Idaeo similes de vertice cantus"
            },
            {
                "verse": "Edidit, aut nymphis Paphiis ululatus Adonis."
            },
            {
                "verse": "Sed tibi quae reddam grato pro carmine dona,"
            },
            {
                "verse": "Cum mea tam dulces non spirent pectora Musae?"
            },
            {
                "verse": "Hos, hos accipias calamos arcumque sonantem,"
            },
            {
                "verse": "Quo solitus Mopsus linquentes retia cervos"
            },
            {
                "verse": "Sistere et aerias coelo fixisse volucres."
            },
            {
                "verse": "Sume, precor, nostrique tibi sit mutua cura."
            },
            {
                "verse": "Nec minor ingenio, non forma indignior illo,"
            },
            {
                "verse": "Non opibus, non gente feror. Sed, dulcis Ilerda,"
            },
            {
                "verse": "Iam vale. Nanque procul nullo custode iuvenca"
            },
            {
                "verse": "Et nox adveniens cogit revocare capellas."
            }
        ],
        []
    ]
}