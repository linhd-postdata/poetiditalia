{
    "author": "Carlo Marsuppini",
    "title": "carmina",
    "url": "http://www.poetiditalia.it/texts/MARSUPP|carm|001",
    "text": [
        [
            {
                "verse": "Qui cineres parva queris condantur in urna:"
            },
            {
                "verse": "Accede et propius perlege facta mei."
            },
            {
                "verse": "Tris miseros natos nostri genuere parentes:"
            },
            {
                "verse": "Muscipule abreptus morsibus ille fuit"
            },
            {
                "verse": "(Pro scelus!); ast alius laqueo deceptus et arte"
            },
            {
                "verse": "Dum tenui lardum stringere dente cupit;"
            },
            {
                "verse": "Me, nimium facilem dum vectat rana per undas,"
            },
            {
                "verse": "Hydro fatifero territa, mersit aquis."
            }
        ],
        [
            {
                "verse": "Transivi intrepidus per mille pericula victor:"
            },
            {
                "verse": "Non acies ferri, non vastis menia muris"
            },
            {
                "verse": "Conatus tenuere meos. Domat omnia virtus."
            }
        ],
        [
            {
                "verse": "Ite, truces anime, funestaque Tartara leto"
            },
            {
                "verse": "Polluite et cunctas Erebi consumite penas!"
            }
        ],
        [
            {
                "verse": "Nunc, sacre Muse, sanctos nunc solvite crines,"
            },
            {
                "verse": "Nunc grandes lacrime sancta per ora fluant."
            },
            {
                "verse": "Memnona et Aurora flevit, Iuturnaque Turnum,"
            },
            {
                "verse": "Eacide fato flevit et alma Thetis,"
            },
            {
                "verse": "Ipsa Venus pulcro lacrimas impendit Adoni,"
            },
            {
                "verse": "Eneamque pium flevit et ipsa Venus,"
            },
            {
                "verse": "Orphei Calliope doluit cum fluminis Hebri"
            },
            {
                "verse": "Eurydicem clamans volveret unda caput,"
            },
            {
                "verse": "Iuppiter ipse pater, parent cui sidera mundi,"
            },
            {
                "verse": "Dicitur et nato condoluisse suo."
            },
            {
                "verse": "Nam Leonardus, erat vester qui ductor et arma"
            },
            {
                "verse": "Induit in campis vestraque signa tulit,"
            },
            {
                "verse": "Nunc iacet (heu miserum!) feretro, nunc ille sepulcro"
            },
            {
                "verse": "Effertur, iam iam claudet et ossa lapis."
            },
            {
                "verse": "Ergo senes merent, iuvenes matresque virique"
            },
            {
                "verse": "Creditur et silvis ingemuisse feras;"
            },
            {
                "verse": "Tum Phebus claros oculos avertit et ipse"
            },
            {
                "verse": "Opposuitque nives occuluitque faces."
            },
            {
                "verse": "Quid iuvat antiquos nunc evolvisse poetas"
            },
            {
                "verse": "Doctaque grecorum tot monumenta virum?"
            },
            {
                "verse": "Quidve tuam prodest scripsisse, Fluentia, claram"
            },
            {
                "verse": "Historiam et mores percoluisse probos,"
            },
            {
                "verse": "Cum sanctos etiam rapiant, mala numina, Parce"
            },
            {
                "verse": "Et data sit fatis omnibus atra dies?"
            },
            {
                "verse": "Aspice Virgilium, Siculi qui carmine vatis"
            },
            {
                "verse": "Pastores docuit ruraque et, Ascra, tua;"
            },
            {
                "verse": "Hic certe potuit divo concurrere Homero,"
            },
            {
                "verse": "Sit tamen hic natus, sit tamen ille pater."
            },
            {
                "verse": "Huius enim fictis incensa est carmine Dido,"
            },
            {
                "verse": "Huius at in veris membra perusta rogis."
            },
            {
                "verse": "Nec valuit Linum genitor defendere Apollo:"
            },
            {
                "verse": "Ivit et ad Manes ipse gemente lyra."
            },
            {
                "verse": "Hic movit cithara condenda in menia saxa"
            },
            {
                "verse": "Illiusque rapax unda retenta sono,"
            },
            {
                "verse": "At neuter potuit sevam pervincere mortem,"
            },
            {
                "verse": "Neuter et invisas continuisse manus."
            },
            {
                "verse": "Invida, quid timidis producis secula cervis,"
            },
            {
                "verse": "Natura, et cornix secula tanta manet,"
            },
            {
                "verse": "Cum genus humanum, potuit quod cernere causas"
            },
            {
                "verse": "Rerum, tum siqua sidera mente rotent,"
            },
            {
                "verse": "Tam rapido vite decurrat tempora cursu"
            },
            {
                "verse": "Et cadat in medio sepius, ah!, spatio?"
            },
            {
                "verse": "I nunc atque altum verbis compone cothurnum,"
            },
            {
                "verse": "Iratosque deos versaque regna cane:"
            },
            {
                "verse": "Carminis ast auctor periit testudine tanti"
            },
            {
                "verse": "Armiger et damnat lumina falsa Iovis."
            },
            {
                "verse": "Sic vatum varia rapiuntur corpora morte,"
            },
            {
                "verse": "Natura, fato vique iubente simul."
            },
            {
                "verse": "Hic canibus rapidis laniandum corpus et artus"
            },
            {
                "verse": "Prebuit; huic mortem gaudia falsa ferunt."
            },
            {
                "verse": "Sic pereunt cuncti scriptores, carmina sive"
            },
            {
                "verse": "Ludant seu torquent tela dicata foro."
            },
            {
                "verse": "Historias scribis? Moreris, doctissime Livi."
            },
            {
                "verse": "Scribis et Annales? tu moriere, Fabi."
            },
            {
                "verse": "Nec novisse iuvat mundi miracula: quare"
            },
            {
                "verse": "Occurrant rapidis sidera cuncta polis,"
            },
            {
                "verse": "Curve suum Phebe totum flammaverit orbem,"
            },
            {
                "verse": "Proxima cur fratri cornua et ipsa gerat,"
            },
            {
                "verse": "Cur spirent venti, cur Thetis et augeat undas,"
            },
            {
                "verse": "Intorta et sevo fulmina Marte cadant,"
            },
            {
                "verse": "Quis celum volvat, que sint sua semina rebus,"
            },
            {
                "verse": "Seu terra, aut aer, sive sit ignis, aqua,"
            },
            {
                "verse": "Seu vacuum est corpus, seu fine carentia cuncta,"
            },
            {
                "verse": "Materia aut potius iunctaque forma simul,"
            },
            {
                "verse": "Labitur et vento cur celo stella, quid imber"
            },
            {
                "verse": "Decidat et quando Iuppiter ipse tonet"
            },
            {
                "verse": "Quidve animus vigilet teneat cum corpora somnus"
            },
            {
                "verse": "Et quid seiuncto corpore liber agat;"
            },
            {
                "verse": "Denique si noscas tenues quis iudicet umbras,"
            },
            {
                "verse": "Non tamen ad Manes est tibi septa via."
            },
            {
                "verse": "Sic miser ingeniis finis, labor irritus omnis:"
            },
            {
                "verse": "Omnes, ah miseri!, somnia et umbra sumus."
            },
            {
                "verse": "Immo manent vates fama per secula cuncta:"
            },
            {
                "verse": "Durat et orator, durat et historicus,"
            },
            {
                "verse": "Vivet Aristoteles, vivet per tempora Plato,"
            },
            {
                "verse": "Ulla nec abstulerit tot monumenta dies."
            },
            {
                "verse": "Sed tua que iactas pereant miracula, Memphis,"
            },
            {
                "verse": "Imbribus aut annis, fulmine tacta cadant;"
            },
            {
                "verse": "Sic Babylon cecidit, sic est nudata sepulcro"
            },
            {
                "verse": "Iam Caria et Crete Dedala tecta ruant;"
            },
            {
                "verse": "At non divini tollet mors nomen Homeri,"
            },
            {
                "verse": "Vivet in eternum cuncta per ora Maro,"
            },
            {
                "verse": "Eschylus et vivet, vivet tum carmen Orestis,"
            },
            {
                "verse": "Edippus vivet carmine cum tragico,"
            },
            {
                "verse": "Gloria divini floret Ciceronis et acris"
            },
            {
                "verse": "Nunc Demostheneos fama per ora viget."
            },
            {
                "verse": "Si pueri gremio liquit cum corpore vocem"
            },
            {
                "verse": "Pindarus, at chartis spiritus ipse sonat,"
            },
            {
                "verse": "Et modo nobiscum divos, modo Pythia laudat,"
            },
            {
                "verse": "Et modo victoris premia cantat equi."
            },
            {
                "verse": "Si legitur Naso, non sunt ea carmina nostra,"
            },
            {
                "verse": "Nostra sed illius vox perhibenda magis;"
            },
            {
                "verse": "Delia si nostro, si Lesbia cantat in ore,"
            },
            {
                "verse": "Ore, Catulle, meo tuque, Tibulle, canis."
            },
            {
                "verse": "Sic loquitur mutus, vivunt sic mortua semper"
            },
            {
                "verse": "Corpora, ut arboribus sic revirescit honos;"
            },
            {
                "verse": "Sic, Leonarde, tuum nomen celebrabitur annos"
            },
            {
                "verse": "Innumeros: obitu gloria maior erit!"
            },
            {
                "verse": "Nec sua tam doctum spectarunt tempora Crispum:"
            },
            {
                "verse": "Nunc Crispum quantum tempora nostra probant!"
            },
            {
                "verse": "Disputat in Latio per te sua dogmata Plato,"
            },
            {
                "verse": "Socratica et Latio mors miseranda venit;"
            },
            {
                "verse": "Tu modo Aristotelis reddis monumenta Latinis,"
            },
            {
                "verse": "Ut patriam servent seque suamque domum;"
            },
            {
                "verse": "Nec defit natus, nec, pignora cara, nepotes"
            },
            {
                "verse": "Et, siquid valeant, nec tibi divitie;"
            },
            {
                "verse": "Corpore tum valido duxisti tempora vite,"
            },
            {
                "verse": "Moribus et sanctis vita severa fuit."
            },
            {
                "verse": "Es felix igitur! Sapiunt si dicta Solonis,"
            },
            {
                "verse": "In te fortune nulla relicta via est."
            },
            {
                "verse": "Ergo quid optamus, quid numina magna querelis"
            },
            {
                "verse": "Tundimus inque deos verba nefanda cadunt?"
            },
            {
                "verse": "Urbs Patavina sui celebravit funera Livi,"
            },
            {
                "verse": "At tibi nunc gemina fertur ab urbe decus:"
            },
            {
                "verse": "Te Arretium signis, ornat Florentia signis,"
            },
            {
                "verse": "Hec tibi natura est, legibus hec patria."
            },
            {
                "verse": "Hec tibi promerito summos mandavit honores,"
            },
            {
                "verse": "Hec simul et denis bella gerenda viris,"
            },
            {
                "verse": "Hec etiam, rerum Cosmus dum tractat habenas,"
            },
            {
                "verse": "Immunem fecit teque tuosque simul."
            },
            {
                "verse": "Tullius Arpinas Romanam protegit urbem,"
            },
            {
                "verse": "Florentina tuo consilio regitur;"
            },
            {
                "verse": "Huius et historia est per te decursa, sed ipsum"
            },
            {
                "verse": "In medio cursu mors inimica rapit."
            },
            {
                "verse": "Hec tibi defuncto querit que premia reddat"
            },
            {
                "verse": "Visaque sunt nulla premia digna satis;"
            },
            {
                "verse": "Ipsa tamen merito cingit tua tempora lauro:"
            },
            {
                "verse": "Convenit hec vati, convenit illa duci."
            },
            {
                "verse": "Gianoziusque simul doctus te in funere laudat"
            },
            {
                "verse": "Et capiti trepidis serta dedit manibus."
            },
            {
                "verse": "Si bene pro meritis celestia numina reddunt,"
            },
            {
                "verse": "Ibis ad Elysios nunc, Leonarde, viros"
            },
            {
                "verse": "Occurretque tibi, redimitus tempora, Dantes,"
            },
            {
                "verse": "Qui canit infernas et super astra vias"
            },
            {
                "verse": "Advenietque simul multa gravitate Petrarcha"
            },
            {
                "verse": "Boccaciusque simul Coluciusque simul;"
            },
            {
                "verse": "His ducibus venies florent ubi gramine campi"
            },
            {
                "verse": "Augebisque pios, agmina docta, choros."
            },
            {
                "verse": "Nunc, Leonarde, vale tuque, o Florentia, gaude,"
            },
            {
                "verse": "Gaude, iterum tantis accumulata bonis!"
            },
            {
                "verse": "Propter aquas positum fuit ante \u00e2\u0080\u0098Fluentia\u00e2\u0080\u0099 nomen,"
            },
            {
                "verse": "At nunc, quod flores, hoc tibi nomen inest."
            },
            {
                "verse": "Urbs Romana suos misit tibi leta colonos;"
            },
            {
                "verse": "Felici auspicio menia iacta tua."
            },
            {
                "verse": "Suspiciunt omnes educta palatia celo"
            },
            {
                "verse": "Signaque marmoribus templaque sacra deum"
            },
            {
                "verse": "Suspiciuntque domos armataque turribus altis"
            },
            {
                "verse": "Menia, tum saxis quam bene strata via est;"
            },
            {
                "verse": "Despectant montes mediusque interfluit amnis"
            },
            {
                "verse": "Arnus, Pisano flumina danda mari;"
            },
            {
                "verse": "Divitie ingentes, hominum vis magna frequentat,"
            },
            {
                "verse": "Ars bona non ulla est que tibi deficiat."
            },
            {
                "verse": "Hic patribus nati similes letusque parentum"
            },
            {
                "verse": "Os nati quisque spectat in ore suum;"
            },
            {
                "verse": "Hic decus, hic Cosmus condit Laurentia templa"
            },
            {
                "verse": "Templaque sunt illi condita, Marce, tibi"
            },
            {
                "verse": "(Qui genere est clarus, summa probitate verendus,"
            },
            {
                "verse": "Qui lumen patrie presidiumque bonis,"
            },
            {
                "verse": "Qui favet ingeniis: faveant sibi numina semper"
            },
            {
                "verse": "Deprecor atque annis mollia fata suis);"
            },
            {
                "verse": "Hic sculptura viget, priscus tum vivit Apelles"
            },
            {
                "verse": "Et statuas vivas ducit ab ere manus."
            },
            {
                "verse": "Hec iusta, hec sapiens, hec est moderata, nec altos"
            },
            {
                "verse": "Deicit hec animos, dum bene bella gerit;"
            },
            {
                "verse": "Hec certe antiquas studiis miratur Athenas"
            },
            {
                "verse": "Graiaque gymnasiis dogmata cuncta legit;"
            },
            {
                "verse": "Hec omnes laudant merito, mage sed mage laudant"
            },
            {
                "verse": "Quod ponis doctis premia tanta viris:"
            },
            {
                "verse": "Nutrit honos artes, stimulos currentibus addit,"
            },
            {
                "verse": "Addit et igniculos gloria magna probis."
            },
            {
                "verse": "Philosophos igitur gignis, sanctosque poetas,"
            },
            {
                "verse": "Gignis et orantes, gignis et historicos,"
            },
            {
                "verse": "Ergo omnes dicant meritam te et carmine laudent,"
            },
            {
                "verse": "Spes certe studiis una relicta bonis."
            }
        ],
        [
            {
                "verse": "Cur, Pontane, meos dulcis recludere fontes"
            },
            {
                "verse": "Exigis et teneros ludere versiculos?"
            },
            {
                "verse": "Carmine formosam poscis laudare puellam"
            },
            {
                "verse": "Que superat Nymphas vincit et illa deas;"
            },
            {
                "verse": "Divina est forma divino et carmine nobis"
            },
            {
                "verse": "Est opus ut laudes occupet illa suas."
            },
            {
                "verse": "Tunc mihi, tunc dentur tua carmina, docte Properti,"
            },
            {
                "verse": "Tunc mihi, tunc elegi, culte Tibulle, tui,"
            },
            {
                "verse": "Tunc te, Galle, velim nostro de pectore fundas,"
            },
            {
                "verse": "Tunc adsit Naso Callimachusque mihi,"
            },
            {
                "verse": "Adsit et Alceus nobis et mascula Sappho,"
            },
            {
                "verse": "Tunc veniat Calvus tuque, Catulle, veni,"
            },
            {
                "verse": "Denique quid Cous cecinit, quid Teia Musa"
            },
            {
                "verse": "Et quicquid Varro carmina nostra sonent;"
            },
            {
                "verse": "Namque animus Xandram, cunctis quam pulchrior extat,"
            },
            {
                "verse": "Dicere, tum nomen tollere in astra suum."
            },
            {
                "verse": "Non opus est vobis, intres modo pectora nostra"
            },
            {
                "verse": "Corde meo et regnum pone, superba, tuum;"
            },
            {
                "verse": "Tunc Helicona mihi, tunc Musas pectore dicam,"
            },
            {
                "verse": "Sexcentos vates lingua canora dabit!"
            },
            {
                "verse": "Si deerunt vires, vires dabit illa, nec umquam"
            },
            {
                "verse": "Deficient elegi dum meus adsit amor;"
            },
            {
                "verse": "Hec mihi materia est, hec risus: venerit illa"
            },
            {
                "verse": "Et versus veniet; si fugit illa, fugit."
            },
            {
                "verse": "Tu mihi blanditias, tu dulcia carmina fingis,"
            },
            {
                "verse": "Tu Naso et Calvus tuque Tibullus eris!"
            },
            {
                "verse": "Nunc nubes ventique sonant, nunc frigora tardant"
            },
            {
                "verse": "Ingenium et Veneri cuncta inimica vigent,"
            },
            {
                "verse": "At ver cum variis terram vestiverit herbis"
            },
            {
                "verse": "Et venient flores arboribusque come,"
            },
            {
                "verse": "Carmine tum tremulas potero narrare choreas"
            },
            {
                "verse": "Quas duxit toto conspicienda foro,"
            },
            {
                "verse": "Utque puellarum visa est pulcherrima turba"
            },
            {
                "verse": "Et Venus est oculis visa habitare suis"
            },
            {
                "verse": "(Formose cuncte, forma tam preterit omnes"
            },
            {
                "verse": "Quam superat Nymphas casta Diana suas),"
            },
            {
                "verse": "Quid valeant crines digitique et candida colla,"
            },
            {
                "verse": "Quid rosee valeant, oscula grata, gene"
            },
            {
                "verse": "Quidve lyra possit digitis cum carmina pulsat,"
            },
            {
                "verse": "Ut Phebo et Musis doctius illa canat,"
            },
            {
                "verse": "Utque, Minerva, tuas cunctas pernoverit artes,"
            },
            {
                "verse": "Et quicquid votis culta puella petit."
            },
            {
                "verse": "Denique, si poscas, dicam tibi carmina mille,"
            },
            {
                "verse": "Dotibus illius carmina mille dabo."
            }
        ],
        [
            {
                "verse": "Veterum rerum curiosissimo carmen elegiacum"
            },
            {
                "verse": "Chyriacus nobis misit modo munera, Poggi:"
            },
            {
                "verse": "Mercurium propria pinxerat ille manu."
            },
            {
                "verse": "Ut vidi obstupui stupeoque et flectere nusquam"
            },
            {
                "verse": "Ex illo possum lumina capta semel:"
            },
            {
                "verse": "Quo magis aspicio, magis exardescit amore"
            },
            {
                "verse": "Visus et illius pendet ab ore magis."
            },
            {
                "verse": "Me miserum, timeo facies ne picta Meduse"
            },
            {
                "verse": "Sanguine, sic fiant corpora nostra lapis!"
            },
            {
                "verse": "Vivit Atlantiades an falsa decipit umbra"
            },
            {
                "verse": "Et falsus ludit lumina nostra color?"
            },
            {
                "verse": "Aspice quam pulchre iuvenili corpore currat,"
            },
            {
                "verse": "Purpurea ut retro flamine vestis eat,"
            },
            {
                "verse": "Et que flava coma est qualique adoperta galero,"
            },
            {
                "verse": "Que penne et plantis, que aurea virga manu!"
            },
            {
                "verse": "Iam nunc ingenio poteris superare Timanthem,"
            },
            {
                "verse": "Kyriace, et quicquid finxerit arte manus,"
            },
            {
                "verse": "Parrhasium tabulis vinces vincesque cavandis"
            },
            {
                "verse": "Pyrgotelem gemmis Mentoraque in pateris;"
            },
            {
                "verse": "Quin etiam solers tecum si certet Apelles,"
            },
            {
                "verse": "Cedet Mercurio, victa colore, Venus,"
            },
            {
                "verse": "Seu tu Phidiaca malis certare Minerva,"
            },
            {
                "verse": "Egida deiciet victa Minerva tibi,"
            },
            {
                "verse": "Seu magis ille Iovis forma contendat eburna,"
            },
            {
                "verse": "Phidiacum victum vilius ibit ebur,"
            },
            {
                "verse": "Sive Helenam pingis seu falsis decipis uvis,"
            },
            {
                "verse": "Zeusis, aves visis, diceris arte rudis,"
            },
            {
                "verse": "Seu Polycletus equos, Euphranor et alta colossi"
            },
            {
                "verse": "Sculpserit atque Myro, marmora viva, boves"
            },
            {
                "verse": "Neptunnumque Scopas iterumque iterumque marinas"
            },
            {
                "verse": "Delphinis credat numina grata deas,"
            },
            {
                "verse": "Praxitelesque Gnidi rursus te marmore signet,"
            },
            {
                "verse": "Pulchra Venus, quo sit nobilis ipsa Gnidos,"
            },
            {
                "verse": "Denique Lysippus fingat spirantia signa:"
            },
            {
                "verse": "Omnia Mercurio cedere visa meo."
            },
            {
                "verse": "Sic igitur merito vitam producite, Parce,"
            },
            {
                "verse": "Kyriaco et tarda ducite fila colo;"
            },
            {
                "verse": "Cum venit atra dies, tuto sint ossa sepulcro"
            },
            {
                "verse": "Et doctas tellus non premat ulla manus."
            },
            {
                "verse": "Ast ego, nate Iovis, te intento lumine semper,"
            },
            {
                "verse": "Semper et aspiciet bibliotheca mea,"
            },
            {
                "verse": "Semper eris custos grecis nostrisque libellis,"
            },
            {
                "verse": "Semper eris voti maxima cura mei."
            },
            {
                "verse": "Quod mihi si tantas dederis in carmine vires -"
            },
            {
                "verse": "Namque vales - possim dicere digna deo."
            },
            {
                "verse": "Tunc ego navigiis findam maioribus equor,"
            },
            {
                "verse": "Nec nunc ut verbis, parvula cymba, meis;"
            },
            {
                "verse": "Tunc iuvet a tuto longe discedere portu"
            },
            {
                "verse": "Et iuvet in medio pandere vela salo;"
            },
            {
                "verse": "Tunc te non humilis dicam, pulcherrima Maia,"
            },
            {
                "verse": "Rupibus Arcadie concubuisse Iovi"
            },
            {
                "verse": "Utque tuo partu natus Cyllenius ille"
            },
            {
                "verse": "Qui cultus hominum noluit esse feros,"
            },
            {
                "verse": "Natus ut aurora, media vix luce sonantem"
            },
            {
                "verse": "Ut citharam pulset, vespere furta abigat,"
            },
            {
                "verse": "Utque, boves querens, fuerit delusus Apollo"
            },
            {
                "verse": "Et tandem magno causa relata Iovi,"
            },
            {
                "verse": "Ut pater arrisit gnatis armentaque danda"
            },
            {
                "verse": "Censuit utque celer venit uterque Pylon,"
            },
            {
                "verse": "Delius utque boves Alphei viderit antris"
            },
            {
                "verse": "Et, letus, furti riserit ille reo;"
            },
            {
                "verse": "Teque etiam levem dicam invenisse palestram,"
            },
            {
                "verse": "Cylleni, Priamo teque fuisse ducem."
            },
            {
                "verse": "Te duce, Circeos vultus evasit Ulixes,"
            },
            {
                "verse": "Inachis et Nili, te duce, facta dea est;"
            },
            {
                "verse": "Tu mactas Argum, Martis tu vincula solvis,"
            },
            {
                "verse": "Vincula que sevo carcere nexa deo;"
            },
            {
                "verse": "Tu cuneis duris figis sub rupe Promethea"
            },
            {
                "verse": "Caucasea atque avidam viscere pascis avem,"
            },
            {
                "verse": "Reddere quin etiam nobis celestia fata"
            },
            {
                "verse": "Et gaudes hominum vota referre Deis;"
            },
            {
                "verse": "Tu pedibus pennas nectis, tu cursibus equas"
            },
            {
                "verse": "Ventos et celeri tela remissa manu;"
            },
            {
                "verse": "Denique que cupias subducis lumina somno"
            },
            {
                "verse": "Et cuivis somnos virga sopora dabit."
            },
            {
                "verse": "Hec in honore tuo cantabunt carmina nostra,"
            },
            {
                "verse": "Tu modo Pindarico suggere verba sono."
            }
        ],
        [
            {
                "verse": "Chyriace antiquos inter numerande poetas,"
            },
            {
                "verse": "Rhetores antiquos inter et historicos,"
            },
            {
                "verse": "Tu modo navalis scribis discrimina pugne"
            },
            {
                "verse": "Et modo Mercurio Caesaris acta canis;"
            },
            {
                "verse": "Eloquio graio dictas epigrammata sepe,"
            },
            {
                "verse": "Sepe etiam nostro carmina multa facis."
            },
            {
                "verse": "Omnibus in rebus adsunt tibi numina, Muse"
            },
            {
                "verse": "Dant certe ingenio vela secunda tuo."
            },
            {
                "verse": "Ignorant docti causas queruntque frequenter"
            },
            {
                "verse": "Unde tibi eloquium, copia tanta, tibi est,"
            },
            {
                "verse": "Nec certe immerito, cum nil didicisse magistro"
            },
            {
                "verse": "Dicas et ferule subripuisse manum;"
            },
            {
                "verse": "Ast ego cognosco spirent cur pectore vates,"
            },
            {
                "verse": "Cur sermone vales, carmine curve vales."
            },
            {
                "verse": "Hic maria et ventos et duros perferet imbres,"
            },
            {
                "verse": "Ut sibi quam grandes accumulentur opes,"
            },
            {
                "verse": "At tu non gemmis, non fulvo carperis auro,"
            },
            {
                "verse": "Sed res antiquas querere magna sitis."
            },
            {
                "verse": "Nam modo Pyramidum spectas miracula solers"
            },
            {
                "verse": "Et legis ignotis scripta notata feris,"
            },
            {
                "verse": "Nunc et reliquias Babylonis queris et horti"
            },
            {
                "verse": "Pensilis, et quanta menia lata ruant,"
            },
            {
                "verse": "Nunc Caria antiquo fuerit spoliata sepulcro,"
            },
            {
                "verse": "Vel Mausolei nobilis extet opus,"
            },
            {
                "verse": "Diruta templa petis totum celebranda per orbem,"
            },
            {
                "verse": "Omnis et antiqui nomina gymnasii;"
            },
            {
                "verse": "Hic divi exploras que sint epigrammata Homeri"
            },
            {
                "verse": "Queque et in Ascrei morte notata senis,"
            },
            {
                "verse": "Quin etiam purgas spinis obducta sepulcra,"
            },
            {
                "verse": "Priscorum et versus reddis in ora virum"
            },
            {
                "verse": "Et modo de vasta misisti epigrammata rupe"
            },
            {
                "verse": "Que fuerant Musis, Panque, dicata tibi;"
            },
            {
                "verse": "Denique que tabule, queque era et marmora signant,"
            },
            {
                "verse": "Omnia sunt chartis illa reposta tuis."
            },
            {
                "verse": "Sicque tuo heroes, sic vivunt munere vates,"
            },
            {
                "verse": "Vivit et orator, vivit et historicus."
            },
            {
                "verse": "Tanguntur Superi meritis, tanguntur et umbre,"
            },
            {
                "verse": "Tangitur Elysiis turba locata choris;"
            },
            {
                "verse": "Quandocumque igitur mente scribenda revolvis"
            },
            {
                "verse": "Heret et in digitis charta notanda tuis,"
            },
            {
                "verse": "Creditur, Elysia scriptorum sede relicta,"
            },
            {
                "verse": "Ludere per calamos agmina docta tuos."
            },
            {
                "verse": "Seu cupis historias seu malis scribere causas,"
            },
            {
                "verse": "Seu pedibus vinctus sive solutus eas,"
            },
            {
                "verse": "Virgilius versum, versum tibi dictat Homerus,"
            },
            {
                "verse": "Tullius ardenti suggerit arma foro;"
            },
            {
                "verse": "Suggeris historias facundo pectore, Livi,"
            },
            {
                "verse": "Annales priscos suggeris ipse, Fabi;"
            },
            {
                "verse": "Sive optas elegos, spirat de pectore Calvus,"
            },
            {
                "verse": "Callimachus spirat, spirat et Ovidius;"
            },
            {
                "verse": "Seu gaudes nugis, veniunt magno agmine nuge"
            },
            {
                "verse": "Plenaque sunt nugis omnia dicta tua;"
            },
            {
                "verse": "Denique de nihilo si tu describere tentas,"
            },
            {
                "verse": "Omnia que scribis dicitur esse iocus."
            },
            {
                "verse": "Felix qui tantos valeas simulare poetas"
            },
            {
                "verse": "Et valeas etiam, cum cupis, esse iocus!"
            }
        ],
        [
            {
                "verse": "Menia si bellum, bellum si disicit urbes"
            },
            {
                "verse": "Et miseras gentes tristia bella ferunt,"
            },
            {
                "verse": "Te procul a nostris iubeo discedere terris:"
            },
            {
                "verse": "Cum galea et clipeo nunc periturus abi!"
            },
            {
                "verse": "Non hec terra tibi, non hec, Gradive, colenda;"
            },
            {
                "verse": "Iam Geticos campos frigidaque arva pete:"
            },
            {
                "verse": "Hic delubra tibi nudis horrentia silvis,"
            },
            {
                "verse": "Stat limen ferro, ferrea statque domus;"
            },
            {
                "verse": "Hic nix, hic glacies, hic grando, hic agmina venti"
            },
            {
                "verse": "Aptaque sunt sceleri cuncta, cruente, tuo;"
            },
            {
                "verse": "Te decet hic laxas Furiis immittere habenas,"
            },
            {
                "verse": "His acies campis fervere quippe decet."
            },
            {
                "verse": "Iam satis Hesperie, satis es bacchatus in oris,"
            },
            {
                "verse": "Iam satis est cedis, sanguinis atque satis;"
            },
            {
                "verse": "Iam squalent campi, iam poscunt arva colonos"
            },
            {
                "verse": "Iamque suas segetes meret et alma Ceres"
            },
            {
                "verse": "Et nimio lapsu queritur iam serpere vitem"
            },
            {
                "verse": "Liber et inculto vertice tangat humum."
            },
            {
                "verse": "Quid teneras vites, seve Lygurge, premis?"
            },
            {
                "verse": "Egida iam sumpsit galeamque hastamque potentem"
            },
            {
                "verse": "Inventisque timet casta Minerva suis;"
            },
            {
                "verse": "Quin et oves viridi nimium procedere campo"
            },
            {
                "verse": "Horrent, nec tuti per sua regna boves."
            },
            {
                "verse": "Non lupus, at ferrum miseris hostisque timetur:"
            },
            {
                "verse": "Hic lupus agricole est, heu!, lupus ille bovi."
            },
            {
                "verse": "Ah, quotiens, tectum repetens, crescentibus umbris,"
            },
            {
                "verse": "Agricola in medias incidit insidias!"
            },
            {
                "verse": "Ah, quotiens, tardos stimulat dum forte iuvencos,"
            },
            {
                "verse": "Visceribus sensit vulnus habere suis!"
            },
            {
                "verse": "Ubera quin etiam referunt languentia vacce,"
            },
            {
                "verse": "Rugosa et tenues ubera fertis, oves;"
            },
            {
                "verse": "Non opus est mulctra: mulctre calathique, valete!"
            },
            {
                "verse": "Lac non agricole est, non canibusve serum."
            },
            {
                "verse": "Nec satis est equiti virides quod conterat herbas"
            },
            {
                "verse": "Floribus et rores, dum strepit ille, cadant,"
            },
            {
                "verse": "Tecta sed infestis apium petit improbus hastis"
            },
            {
                "verse": "Et, cellis fractis, dulcia mella fluunt;"
            },
            {
                "verse": "Hinc trepidi e castris fugiunt examine reges"
            },
            {
                "verse": "Disruptosque favos cuspide plorat apis;"
            },
            {
                "verse": "Crinibus hinc fusis videas errare Napeas."
            },
            {
                "verse": "Ah, pereant siquos impia bella iuvant!"
            },
            {
                "verse": "Hec quota pars nobis tanti, Gradive, furoris?"
            },
            {
                "verse": "Indignis saxis menia rupta iacent,"
            },
            {
                "verse": "Omnia iam circum ferrum atque incendia vastant;"
            },
            {
                "verse": "Non cedi finis, non scelerique modus."
            },
            {
                "verse": "Quid iuvat humanas ferro deperdere gentes,"
            },
            {
                "verse": "Flumina quidve, furens, ire cruenta iuvat?"
            },
            {
                "verse": "O utinam sevo finisses carcere vitam,"
            },
            {
                "verse": "Nec tibi Atlantiades ipse tulisset opem,"
            },
            {
                "verse": "Cum gemini fratres, proles Neptunnia dura,"
            },
            {
                "verse": "Ausi sunt manibus subdere vincla tuis!"
            },
            {
                "verse": "Sed fuit auxilio Cyllenius. Hei mihi, quantum"
            },
            {
                "verse": "Tunc cladis nobis exitiumque dedit!"
            },
            {
                "verse": "Nec tibi iam semper prosunt crudelia bella:"
            },
            {
                "verse": "Vulnera nam repeto sepe tulisse vices,"
            },
            {
                "verse": "Cum latus extremum cuspis Diomedea fixit"
            },
            {
                "verse": "(Pro pudor!) atque homini vulnera facta deo."
            },
            {
                "verse": "Tum quantum exclamant hominum bis milia quinque"
            },
            {
                "verse": "Cum repetunt acri bella nefanda manu,"
            },
            {
                "verse": "Tam magna terras complesti ac ethera voce,"
            },
            {
                "verse": "Ut tremerent Danai Dardaniique simul."
            },
            {
                "verse": "Dicitur et Xanthus mediis exterritus undis,"
            },
            {
                "verse": "Concussa est Ide, territus est Simois;"
            },
            {
                "verse": "Visaque tum volucris tremulis petere aera pennis,"
            },
            {
                "verse": "Rhetei et pisces concava saxa petunt."
            },
            {
                "verse": "Turbine dehinc celo tendit, sic oblitus ille"
            },
            {
                "verse": "Sanguine divino constitit ante deos;"
            },
            {
                "verse": "Non hominum puduit regi divumque parenti"
            },
            {
                "verse": "Dicere mortali vulnera facta manu,"
            },
            {
                "verse": "Dicere nec puduit pedibus sperasse salutem."
            },
            {
                "verse": "Hei mihi, quam melius tardus inersque fores!"
            },
            {
                "verse": "Iuppiter ipse pater rabiem sevosque furores"
            },
            {
                "verse": "Increpat et matri quod nimis ipse places"
            },
            {
                "verse": "Quodque tibi cordi bellum et discordia pugne"
            },
            {
                "verse": "Invisumque sibi non minus esse docet."
            },
            {
                "verse": "Heu, quid Titide vulnus non altius actum"
            },
            {
                "verse": "Corque ferox medium ruperit hasta tuum?"
            },
            {
                "verse": "Non castella, suis non clausis oppida portis,"
            },
            {
                "verse": "Nec certe insidie nunc media urbe forent,"
            },
            {
                "verse": "Non tota aspiceres vigiles discurrere nocte,"
            },
            {
                "verse": "Non fusos somno, non variare vices,"
            },
            {
                "verse": "Nec secura quies: media vocat arma quiete"
            },
            {
                "verse": "Hostis et adventum clam sibi quisque timet."
            },
            {
                "verse": "Hunc strepitus terret, timet hic et arundinis umbram,"
            },
            {
                "verse": "Sollicitus bello murmura queque tremit;"
            },
            {
                "verse": "Denique non Galli peterent Capitolia nocte,"
            },
            {
                "verse": "Ansere non ullo menia tuta forent."
            },
            {
                "verse": "Ah, quotiens, dulci celebrans convivia vino,"
            },
            {
                "verse": "Proiecit mensas horrida in arma ruens!"
            },
            {
                "verse": "Ah, quotiens gremio coniunx dum coniugis heret,"
            },
            {
                "verse": "Excitus e gremio, currit ad arma furens!"
            },
            {
                "verse": "Templa deum quotiens infandas urere flammas"
            },
            {
                "verse": "Vidimus et sacris expoliata suis,"
            },
            {
                "verse": "Pro scelus! Ah, quotiens virgo raptatur ab armis,"
            },
            {
                "verse": "Nec tua Cassandram templa, Minerva, iuvant"
            },
            {
                "verse": "Atque viro quotiens nondum matura puella,"
            },
            {
                "verse": "Clamans, materno vellitur e gremio!"
            },
            {
                "verse": "Non esset bellum, terris scelus omne perisset:"
            },
            {
                "verse": "Namque furor duxit Martius omne nefas;"
            },
            {
                "verse": "Non genitor natum ferro natusque parentem"
            },
            {
                "verse": "Lumina fedatum cerneret ante sua."
            },
            {
                "verse": "Nunc soror et fratrem miserum, fraterque sororem,"
            },
            {
                "verse": "Vir nunc uxorem, meret et illa virum,"
            },
            {
                "verse": "Nunc gnatam mater, fusis nunc filia matris"
            },
            {
                "verse": "Meret ad exequias (funera acerba!) comis;"
            },
            {
                "verse": "Undique nunc etiam patrantur denique cedes"
            },
            {
                "verse": "Ut laxent Parcas stamina rupta manu."
            },
            {
                "verse": "Hec scelera aspiciens, divum quis sanguine cretum"
            },
            {
                "verse": "Et genitum Martem crederet esse Iove?"
            },
            {
                "verse": "Caucasea, ah, potius genuerunt tristia saxa"
            },
            {
                "verse": "Tigris et Armenie ubera seva dedit!"
            },
            {
                "verse": "Quam male Romanus primum tibi dedicat annum"
            },
            {
                "verse": "Auctoremque sui sanguinis esse probat!"
            },
            {
                "verse": "Quam male Romanus sanctos tibi fecit honores,"
            },
            {
                "verse": "Saltantes Salios templaque sacra dedit!"
            },
            {
                "verse": "Heccine Saturni Latio nunc premia reddis?"
            },
            {
                "verse": "Heccine sunt patruo nomina digna tuo?"
            },
            {
                "verse": "Ergo ingratus abi tecumque irasque minasque"
            },
            {
                "verse": "Aufer et insidias telaque seva tuas,"
            },
            {
                "verse": "Teque tuos et equos barathro ceu Curtius abde;"
            },
            {
                "verse": "Italiamque tuo numine, seve, leva."
            },
            {
                "verse": "Tunc, Pontane, tibi potero transferre Platona,"
            },
            {
                "verse": "Dummodo sint vires ingeniumque mihi,"
            },
            {
                "verse": "Tunc et Aristotelis poteris cognoscere nodos,"
            },
            {
                "verse": "Quicquid natura, moribus ille probet,"
            },
            {
                "verse": "Meonios etiam potero percurrere campos"
            },
            {
                "verse": "Et legere Ascreo carmina culta seni"
            },
            {
                "verse": "Atque Siracusii vatis decerpere flores;"
            },
            {
                "verse": "Carmine Arateo sidera scripta legam,"
            },
            {
                "verse": "Quis etiam nautis Colchos contenderit Argo,"
            },
            {
                "verse": "Que maria et quantas fugerit illa vias;"
            },
            {
                "verse": "Thebanos etiam potero perquirere fontes,"
            },
            {
                "verse": "Carmina Romanis non imitanda viris,"
            },
            {
                "verse": "Eschylus atque inflet quali sua verba coturno,"
            },
            {
                "verse": "Et quid Sophocles carmine hiante sonet;"
            },
            {
                "verse": "Orphea si que probem, non deerunt Orphica nobis"
            },
            {
                "verse": "Carmina (Aristoteles illius esse negat);"
            },
            {
                "verse": "Denique tum noscam quicquid comedia salsum"
            },
            {
                "verse": "Et quicquid chartis Grecia docta canit."
            },
            {
                "verse": "Nunc fragor atque tube, nunc cornu et tympana terrent"
            },
            {
                "verse": "Vixque sinunt chartis invigilare meis."
            },
            {
                "verse": "Hec tu dum cernes, queras non amplius ergo:"
            },
            {
                "verse": "Varronis Muse tempora longa silent."
            }
        ],
        [
            {
                "verse": "Quid sit nobilitas - scribere liberis"
            },
            {
                "verse": "Temptas quod pedibus, tollere dum cupis"
            },
            {
                "verse": "Errores hominum - nunc ego carmine,"
            },
            {
                "verse": "Poggi, magna tui gloria seculi,"
            },
            {
                "verse": "Ludam, si potero; tum cithare modis"
            },
            {
                "verse": "Aptabo levior, tu calamo gravi"
            },
            {
                "verse": "Personisque libens hinc studiosius"
            },
            {
                "verse": "Cures hec eadem reddere posteris."
            },
            {
                "verse": "Hic si Meonium vicerit aureis"
            },
            {
                "verse": "Cresum divitiis, multaque pascua"
            },
            {
                "verse": "Armentis gregibusque undique compleat,"
            },
            {
                "verse": "Silvas Pheacias fontibus et riget"
            },
            {
                "verse": "Sacris Alcinoi, multaque dulcia"
            },
            {
                "verse": "Cellis mella fluant, cultaque pinguia"
            },
            {
                "verse": "Centeno bove vertat, Priami et domum"
            },
            {
                "verse": "Auratis trabibus seu Meneleam"
            },
            {
                "verse": "Ornatam Attalicis incolet auleis,"
            },
            {
                "verse": "Fastidit tenues et, sibi nobilis"
            },
            {
                "verse": "Incessum simulans, pectora porrigit"
            },
            {
                "verse": "Librans se pedibus bileque percitis"
            },
            {
                "verse": "Suspendit populum naribus insolens,"
            },
            {
                "verse": "Quamvis sit cupidus semper et anxius"
            },
            {
                "verse": "Immensis cumulis addere queritet."
            },
            {
                "verse": "Non me, Musa, precor sic fore nobilem"
            },
            {
                "verse": "Permittas, mage quam cum sale, cum ioco"
            },
            {
                "verse": "Dicar ridiculi fabula Tantali;"
            },
            {
                "verse": "Sed iam mi potius, pauperies, veni,"
            },
            {
                "verse": "Qualis Fabricium vel Curium tulit"
            },
            {
                "verse": "Vel qui signa suis perdita reddidit."
            },
            {
                "verse": "Tu certe es sapiens pectore Socratis,"
            },
            {
                "verse": "Tu facunda modo, tu modo iustior;"
            },
            {
                "verse": "Natus Lysimacho sic probat et Solon"
            },
            {
                "verse": "Et quot si cupias dicere barbito"
            },
            {
                "verse": "Lassaret, mihi crede, et manus et fides."
            },
            {
                "verse": "Est qui si proavum monstret imagines,"
            },
            {
                "verse": "Vanus per veteres, undique et atria"
            },
            {
                "verse": "Exornet Pario marmore et omnium"
            },
            {
                "verse": "Maiorum statuis, ordine dictitans"
            },
            {
                "verse": "Longo facta virum (quique securibus"
            },
            {
                "verse": "Ornatus fuerit, qui Capitolio"
            },
            {
                "verse": "Olim claruerit curribus aut equis,"
            },
            {
                "verse": "Aut qui pertrepidis tempore civibus"
            },
            {
                "verse": "Dictator patrie consulit anxie),"
            },
            {
                "verse": "Illis quippe viris se similem putet,"
            },
            {
                "verse": "Tamquam gloriole pars sibi cesserit"
            },
            {
                "verse": "Heredi misero. Ah! Conspice, degener,"
            },
            {
                "verse": "Quid dignum facias laude et honoribus,"
            },
            {
                "verse": "Dignum quid titulis, dum Siculis vigil"
            },
            {
                "verse": "Pernoctas dapibus, dumque Corinthiis"
            },
            {
                "verse": "Vasis es stupidus, dum Sybariticum"
            },
            {
                "verse": "Fingis Smindyridem pensaque dividis"
            },
            {
                "verse": "Ardens Assyrias mollia pellices!"
            },
            {
                "verse": "Sed iam, Musa procax, carpere desine"
            },
            {
                "verse": "Nostras delicias; nunc tibi iambicis"
            },
            {
                "verse": "Armatum Pariis pectus ut acuas"
            },
            {
                "verse": "Dentes Archilochi, siquis erit gravi"
            },
            {
                "verse": "Affinis sceleri; quin age arundinem"
            },
            {
                "verse": "Auratam pharetra prome, oculos, manum"
            },
            {
                "verse": "Tende et proposito limite inhereat"
            },
            {
                "verse": "Telum dum feriat. Quid generositas,"
            },
            {
                "verse": "Hic si nulla suis parta laboribus"
            },
            {
                "verse": "Carpat, porticibus dum sedeat piger,"
            },
            {
                "verse": "Nulli arti datus et militie aut domi,"
            },
            {
                "verse": "Nec nostras Arabis navita odoribus"
            },
            {
                "verse": "Res mutet neque querat sale quid rubro"
            },
            {
                "verse": "In conchis lateat, quid mare et Indicum"
            },
            {
                "verse": "Rugosi piperis mittat, eburneis"
            },
            {
                "verse": "Fulcris unde elephans venerit aptior,"
            },
            {
                "verse": "Nec duri chalybes ferrea tristibus"
            },
            {
                "verse": "Bellis arma parent nullaque inertium"
            },
            {
                "verse": "Demum cura sibi in pectore, dummodo"
            },
            {
                "verse": "Spinther perniteat, notior ut satis"
            },
            {
                "verse": "Ignotos alios ducit, ut Hercule"
            },
            {
                "verse": "Sit forti Endymion clarior aut ape"
            },
            {
                "verse": "Frugi fucus iners, tibia quod mea"
            },
            {
                "verse": "Non laudat? Mage sed iustus et integer"
            },
            {
                "verse": "Siquis cum fuerit, publica et legibus"
            },
            {
                "verse": "Firmet iura sacris, tum sapientia"
            },
            {
                "verse": "Prestet, non dubitet pro patria et mori,"
            },
            {
                "verse": "Plebei ut Decii, Mutius et sue"
            },
            {
                "verse": "Vite prodigus aut fortis Horatius,"
            },
            {
                "verse": "Nulli nequitie deditus, et bonis"
            },
            {
                "verse": "Drusus, Scipio sit moribus, et Xenocrates"
            },
            {
                "verse": "Marmoreus frigeat ut lapis,"
            },
            {
                "verse": "Quamvis Phirna suis blandula amoribus"
            },
            {
                "verse": "Illum sollicitet, corpore que graves"
            },
            {
                "verse": "Nudato potuit fallere iudices,"
            },
            {
                "verse": "Hunc duco generosum, hunc ego nobilem,"
            },
            {
                "verse": "Quamvis fictilibus cenet et in genus"
            },
            {
                "verse": "Nullum se referat. Nam generositas"
            },
            {
                "verse": "Virtus et probitas veraque et unica est,"
            },
            {
                "verse": "Illis quin potius nata parentibus,"
            },
            {
                "verse": "Virtutem sequitur umbra velut, neque"
            },
            {
                "verse": "Fortune trahitur corporis aut bonis."
            },
            {
                "verse": "Quod si divitie cui superent nove,"
            },
            {
                "verse": "Clarus sit patria et sanguine clarior,"
            },
            {
                "verse": "Nec dotes animi corporis aut tamen"
            },
            {
                "verse": "Illi deficiant, gaudet et omnium"
            },
            {
                "verse": "Virtutum aureolos carpere vertices"
            },
            {
                "verse": "(Ut tu, Cosme, decus gentis Etrurie,"
            },
            {
                "verse": "Laurentique facis), desinat amplius"
            },
            {
                "verse": "Velis Oceanum currere; nam mare,"
            },
            {
                "verse": "Ultra quas posuit durior Hercules"
            },
            {
                "verse": "Metas, navigiis est male pervium."
            }
        ],
        [
            {
                "verse": "Felix Tartara qui nigra"
            },
            {
                "verse": "Ditis non tremuit, nec Rhadamanteum"
            },
            {
                "verse": "Horret iudicium sua"
            },
            {
                "verse": "Fidens mente bona, nec, sibi conscius,"
            },
            {
                "verse": "Ullas pertimuit minas"
            },
            {
                "verse": "Insani maris, at letus et impiger"
            },
            {
                "verse": "Currens per stadium et datam"
            },
            {
                "verse": "Fatis curriculo pervenit ad diem!"
            },
            {
                "verse": "Felix qui, bona Diis data"
            },
            {
                "verse": "Contentus placida corripiens manu,"
            },
            {
                "verse": "Summo sacra facit Iovi"
            },
            {
                "verse": "Et numquam queritur quod sibi sors mala"
            },
            {
                "verse": "Contingat (miser!) aut nigro"
            },
            {
                "verse": "Vicinam segetem lumine conspicit,"
            },
            {
                "verse": "Quamvis pernimium sua"
            },
            {
                "verse": "Messis fertilior ruperit horrea!"
            },
            {
                "verse": "Felix qui ingenio bono"
            },
            {
                "verse": "Profundis tenebris invenit abditum"
            },
            {
                "verse": "Verum, nec populi levis"
            },
            {
                "verse": "Curis aut studiis ducitur inscius!"
            },
            {
                "verse": "Non illum ambitio aut honor"
            },
            {
                "verse": "Torquet trigeminus, fratribus aut piis"
            },
            {
                "verse": "Sevas intulerit manus"
            },
            {
                "verse": "Audax, divitiis insatiabilis;"
            },
            {
                "verse": "Sed semper choreis iuvat"
            },
            {
                "verse": "Musarum cupidum nectere brachia"
            },
            {
                "verse": "Nymphis et Satyris simul."
            },
            {
                "verse": "Tum certare lyre carmine consono"
            },
            {
                "verse": "Thebano mage, seu mage"
            },
            {
                "verse": "Lesboo cupias aut Teio, quibus"
            },
            {
                "verse": "Princeps in Latio doctus Horatius"
            },
            {
                "verse": "Usus, sepe meas canens"
            },
            {
                "verse": "Dulci dum numero ferit"
            },
            {
                "verse": "Aures, continuit carmina fistula."
            },
            {
                "verse": "Te, Veggi, similis furor"
            },
            {
                "verse": "Nuper corripuit, scribere disticha"
            },
            {
                "verse": "Dum temptas avidus mihi;"
            },
            {
                "verse": "Sed iam non humilis, iam pede Homerico"
            },
            {
                "verse": "Heroas canis et feram"
            },
            {
                "verse": "Reddis non licitis Colchida amoribus."
            },
            {
                "verse": "Iam iam non peries: fides"
            },
            {
                "verse": "Nobis siqua manet, iam tibi laurea"
            },
            {
                "verse": "Vati (nec levis auguror,"
            },
            {
                "verse": "Si non posteritas venerit invida"
            },
            {
                "verse": "Aut ingrata laboribus)"
            },
            {
                "verse": "Cinget sic merito tempora Delphica."
            }
        ],
        [
            {
                "verse": "Hoc novum carmen deferit Apollo,"
            },
            {
                "verse": "Filius Maie et absolutor Argi,"
            },
            {
                "verse": "Quod Leonardo fidibus canoris"
            },
            {
                "verse": "Dicere temptem."
            },
            {
                "verse": "Ardor et nomen dignum ad amici"
            },
            {
                "verse": "Convolet presto sine freno lubens,"
            },
            {
                "verse": "Mentis affectus referatur omnis"
            },
            {
                "verse": "Ad Leonardum."
            },
            {
                "verse": "Non ebur clarum, spetiosa Nili"
            },
            {
                "verse": "Non adamantis speties metalli,"
            },
            {
                "verse": "Dulcius possunt generare mores"
            },
            {
                "verse": "Quam Leonardus."
            },
            {
                "verse": "Iupiter, virum contulisti magnum"
            },
            {
                "verse": "Gentis Arretii decus, honor urbis"
            },
            {
                "verse": "Est Leonardus,"
            },
            {
                "verse": "Clarus orator, vigor et latine"
            },
            {
                "verse": "Glorie. Vivat mihi iam superstes;"
            },
            {
                "verse": "Splendor ingenti claritate fulgens"
            },
            {
                "verse": "Scandat ad astra."
            },
            {
                "verse": "Iam vale, prepes, gravis et iocundus!"
            },
            {
                "verse": "Tu, deo factus, mihi recolendus,"
            },
            {
                "verse": "Nestoris vires superas et annos,"
            },
            {
                "verse": "Semper amice."
            }
        ],
        [
            {
                "verse": "Disertissime Romuli nepotum,"
            },
            {
                "verse": "Quot sunt quotque fuerunt, Marce Tulli,"
            },
            {
                "verse": "Quotque post aliis erunt in annis,"
            },
            {
                "verse": "Gratias tibi maximas Catullus"
            },
            {
                "verse": "Agit pessimus omnium poeta,"
            },
            {
                "verse": "Tanto pessimus omnium poeta,"
            },
            {
                "verse": "Quanto tu optimus omnium patronus."
            }
        ],
        [
            {
                "verse": "Libera fortuna mors est; rapit omnia tellus"
            },
            {
                "verse": "Que genuit; celo tegitur qui non habet urnam."
            }
        ],
        [
            {
                "verse": "Hostibus in mediis fudi cum sanguine vitam"
            },
            {
                "verse": "Neglectoque solo Romane condor in urbis."
            },
            {
                "verse": "Ergo quid innumeras acies stravisse sub armis,"
            },
            {
                "verse": "Quid populi gentesque iuvant urbesque subacte?"
            },
            {
                "verse": "Quid mihi maiorum tituli prolesque superba,"
            },
            {
                "verse": "Fortia cui forti fecerunt Brachia nomen,"
            },
            {
                "verse": "Quod Capue princeps, quod regia signa tenerem,"
            },
            {
                "verse": "Reddiderim patrie longo post tempore cives?"
            },
            {
                "verse": "Vile caput iaceo. Tantum sed dedecus absit!"
            },
            {
                "verse": "Care nepos, patrio reddas mea membra sepulcro."
            }
        ],
        [
            {
                "verse": "Binis carminibus nostros testaris amores;"
            },
            {
                "verse": "Binus ero versu, binus amore tibi."
            }
        ],
        [
            {
                "verse": "Si gemina haud potero geminis dare carmina, Veggi,"
            },
            {
                "verse": "At geminus noster non tibi deerit amor."
            }
        ],
        [
            {
                "verse": "Respondere minus valeam si carmine, Veggi,"
            },
            {
                "verse": "Respondebo tibi certe in amore magis."
            }
        ],
        [
            {
                "verse": "Quantum tu versu vinces, vinceris amore;"
            },
            {
                "verse": "Laus tibi sit versu, laus in amore mihi."
            }
        ],
        [
            {
                "verse": "Certo te versu, certes me vincere amore,"
            },
            {
                "verse": "Sic mihi par versus, par tibi fiet amor."
            }
        ],
        [
            {
                "verse": "Mirum quod versus geminus tuus, at mage mirum"
            },
            {
                "verse": "Unum animum geminis corpora bina tamen."
            }
        ],
        [
            {
                "verse": "Et Gemini celo fulgent, laudantur amici"
            },
            {
                "verse": "Et gemini; geminus versus in orbe micat."
            }
        ],
        [
            {
                "verse": "Disticha tu nectis, frondes tibi nectat Apollo"
            },
            {
                "verse": "Impediatque tuas bina corona comas."
            }
        ],
        [
            {
                "verse": "Dum mediis turmis perfusus sanguine luctor,"
            },
            {
                "verse": "Sternor et in vili contegor umbra solo."
            },
            {
                "verse": "Ah, pudeat gentes domitas urbesque subactas"
            },
            {
                "verse": "Victoris clarum turpe iacere caput!"
            },
            {
                "verse": "Fortia quid prosunt maiorum, nomina prolis,"
            },
            {
                "verse": "Brachia, nunc titulis nomen inane meis?"
            },
            {
                "verse": "Quid mihi quod princeps Capue? Quid regia signa,"
            },
            {
                "verse": "Si modo neglecta membra gravantur humo?"
            },
            {
                "verse": "Sed tu, care nepos, patrio nunc ossa sepulchro"
            },
            {
                "verse": "Transfer et hec saxo carmina nostra dabis:"
            },
            {
                "verse": "\u00c2\u00abBrachius est nomen; patria est Perusia; cives"
            },
            {
                "verse": "Restitui patrie; contegor hoc tumulo\u00c2\u00bb."
            }
        ],
        [
            {
                "verse": "Si merito doctis ornantur tempora lauro,"
            },
            {
                "verse": "Impediunt meritas laurea serta comas;"
            },
            {
                "verse": "Namque decus nostre lingue graieque fuisti,"
            },
            {
                "verse": "Clarus et orator, clarus et historicus."
            }
        ],
        [
            {
                "verse": "Dominorum Priorum de Florentia videlicet in salecta"
            },
            {
                "verse": "Hic, Leonarde, tibi facies depicta, sed altum"
            },
            {
                "verse": "Ingenium libris pingitur omne tuis:"
            },
            {
                "verse": "Pingit Aristoteles, pingit Plato, sed mage pingit"
            },
            {
                "verse": "Florentina, gravis dulcis, et historia."
            }
        ],
        [
            {
                "verse": "Quisquis ad hoc rigidum flectis tua lumina saxum"
            },
            {
                "verse": "Perlege flebilibus carmina scripta notis,"
            },
            {
                "verse": "Nec dedigneris placida sic mente profari"
            },
            {
                "verse": "Et simul hec molli dicere verba sono:"
            },
            {
                "verse": "\u00c2\u00abQuisquis in hoc tumulo es, valeas precor et tua, queso,"
            },
            {
                "verse": "Urgeat impositus molliter ossa lapis\u00c2\u00bb."
            },
            {
                "verse": "Me pietas, me sancta fides decorabat et omni"
            },
            {
                "verse": "Mens mea virtutum splendida luce fuit;"
            },
            {
                "verse": "Vincebam mira sanctum gravitate Catonem"
            },
            {
                "verse": "Et clemens magni Caesaris instar eram;"
            },
            {
                "verse": "Non humilem tristis, non me sors leta superbum"
            },
            {
                "verse": "Reddebat levibus concomitata bonis:"
            },
            {
                "verse": "Alter Aristides, alter fui in orbe Lycurgus,"
            },
            {
                "verse": "Nostra omnis vitii mens sine labe fuit."
            },
            {
                "verse": "Rex meus ergo mihi decus est largitus equestre"
            },
            {
                "verse": "Et mihi dum vixi munera multa dedit;"
            },
            {
                "verse": "Ingentem claris mensuram nominis actis"
            },
            {
                "verse": "Equavi: Stephano nam mihi nomen erat;"
            },
            {
                "verse": "Virtutis primam meruit mea vita coronam,"
            },
            {
                "verse": "Qua dicor reliquos exsuperasse viros."
            },
            {
                "verse": "Pignolam stirpem decoravi insignibus actis"
            },
            {
                "verse": "Et patriam Cypron laude sub astra tuli,"
            },
            {
                "verse": "Cypron in astra tuli: genuit me florida Cypros,"
            },
            {
                "verse": "Cypros ab idalia semper amata dea."
            },
            {
                "verse": "Missus eram in Latium patriis orator ab oris,"
            },
            {
                "verse": "Abstulit hinc reditus invida Parca meos;"
            },
            {
                "verse": "Ardua nam magne peterem dum menia Rome,"
            },
            {
                "verse": "Me dedit indigne sors violenta neci."
            },
            {
                "verse": "Non potui claris mortem depellere gestis:"
            },
            {
                "verse": "Omnia mors equat, corpora falce metit."
            },
            {
                "verse": "Sparsa quidem totum volitat mea fama per orbem,"
            },
            {
                "verse": "Membra premit saxum, spiritus astra tenet."
            }
        ],
        [
            {
                "verse": "Summe deus qui regna colis rutilantia celi,"
            },
            {
                "verse": "Arbitrio iureque tuo qui federa mundi"
            },
            {
                "verse": "Inconcussa tenes, claro doctissimus ipse"
            },
            {
                "verse": "Obtusas hominum perfundis lumine mentes,"
            },
            {
                "verse": "Da, precor, ingenii vires, da mentis acumen"
            },
            {
                "verse": "Ut ceptum sectemur iter mediumque tenentes"
            },
            {
                "verse": "Inde perhortatum mereamur tangere finem."
            }
        ],
        [
            {
                "verse": "Atque ego, si grates meritis pro talibus ausim"
            },
            {
                "verse": "Reddere, consulti patres, non cantus Homeri,"
            },
            {
                "verse": "Nec michi dulciloqui satis esset Musa Maronis,"
            },
            {
                "verse": "Aut, si tanta foret tributa copia fandi"
            },
            {
                "verse": "Tullius et Crispus quantam sparsere per orbem,"
            },
            {
                "verse": "Vix ego condignas auderem reddere grates."
            },
            {
                "verse": "Ergo deus, qui cuncta potest quique omnia cernit,"
            },
            {
                "verse": "Premia digna ferat, vitam statumque perennem,"
            },
            {
                "verse": "Atque ego, si quicquam valeo, dum vita manebit"
            },
            {
                "verse": "Vester ero vestrumque canam per secula nomen."
            }
        ],
        [
            {
                "verse": "Hic locus odit, amat, punit, conservat, honorat,"
            },
            {
                "verse": "Nequitiam, leges, crimina, iura, probos."
            }
        ]
    ]
}