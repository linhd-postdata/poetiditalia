{
    "author": "Battista Mantovano",
    "title": "Parthenice septima sive Diva Caecilia",
    "url": "http://www.poetiditalia.it/texts/SPAGNOLI|par7|001",
    "text": [
        [
            {
                "verse": "Baptistae Mantuani carmelitae theologiseptimae parthenices Divae Caeciliae, agon."
            }
        ],
        [
            {
                "verse": "Labitur ecce novus furor in praecordia, numen"
            },
            {
                "verse": "Sentio, et ut Zephyrus veniens ad vela rudentes"
            },
            {
                "verse": "Excitat, atque sinus inflans ad carbasa ludit,"
            },
            {
                "verse": "Invitatque ratem, sic me divina silentem"
            },
            {
                "verse": "Vis movet, et mulcens animos in carmina sensum"
            },
            {
                "verse": "Provocat, ac segnes animat dulci igne medullas."
            },
            {
                "verse": "Caeciliae partos, victo Plutone, triumphos,"
            },
            {
                "verse": "Me fide, qua vates memorant heroica regum"
            },
            {
                "verse": "Gesta, Deus narrare iubet, mandata capesso,"
            },
            {
                "verse": "Iamque viam ingredior, nec enim fas numina contra"
            },
            {
                "verse": "Stare hominem, fluctus igitur sulcabimus istos."
            },
            {
                "verse": "Atque brevi magnum cursu tentabimus aequor."
            },
            {
                "verse": "Roma tot illustres animos enixa, quot ingens"
            },
            {
                "verse": "Enumerare labor, nihil hac praestantius unquam"
            },
            {
                "verse": "Virgine ad hoc aevum, seu qui Mavortia bella"
            },
            {
                "verse": "Gessere inspicias, seu quos facundia et artes"
            },
            {
                "verse": "Ingenuae exornant, primis produxit ab annis."
            },
            {
                "verse": "Nota domus Vestae, nota est Lucretia ferro"
            },
            {
                "verse": "Ulta scelus, proramque trahens per Tybridis amnem"
            },
            {
                "verse": "Foemina, et exiguo secuit qui grandia cultro"
            },
            {
                "verse": "Marmora, et ambustae victrix constantia dextrae."
            },
            {
                "verse": "Et Reguli vulgata fides, patientia Quinti"
            },
            {
                "verse": "Et Curti, et Fabiae pietas altissima gentis."
            },
            {
                "verse": "Ac quicquid foris atque domi Romana peregit"
            },
            {
                "verse": "Vis hominum domitrix, diis immortalibus aequa,"
            },
            {
                "verse": "Omne opus hac virtute minus, terram illa subegit,"
            },
            {
                "verse": "Ista deos, qui coeli arcem, qui inferna tenebant"
            },
            {
                "verse": "Flumina, tartareosque lacus, ut fama ferebat."
            },
            {
                "verse": "Haec fata sublimi Gracchorum sanguine virgo"
            },
            {
                "verse": "Clara atavis, opibusque potens, pulcherrima forma"
            },
            {
                "verse": "Nobilis, ac tenero, florens et amabilis aevo,"
            },
            {
                "verse": "Concepit divinum ignem, coelestibus auris"
            },
            {
                "verse": "Est afflata, Deum labentem in corda recepit."
            },
            {
                "verse": "Sic affecta Deos, Capitolinumque Tonantem"
            },
            {
                "verse": "Reppulit ex adytis animi, ritusque nefandos"
            },
            {
                "verse": "Detestata, nihil nisi vatum oracula, et ipsum"
            },
            {
                "verse": "Quem Iudaea Deum faciunt praesagia, Christum"
            },
            {
                "verse": "Mente gerit, Christum ora sonant, CHristum intima volvunt"
            },
            {
                "verse": "Pectora, et his sanctis cedunt mortalia curis"
            },
            {
                "verse": "Omnia, nil nisi coelestem voto expetit aulam."
            },
            {
                "verse": "Urbanus pater Urbis erat, quo tempore primum"
            },
            {
                "verse": "Attollente caput iam relligione parumper,"
            },
            {
                "verse": "Accumulari opibus variis ecclesia coepit."
            },
            {
                "verse": "Tunc conflari aurum in calices, tum sacra suppellex"
            },
            {
                "verse": "Quae fuerat lutea ante illos et fictilis annos,"
            },
            {
                "verse": "Est data ab aurificum nostris incudibus aris."
            },
            {
                "verse": "Hic docilem sacros ritus ut visa puellam"
            },
            {
                "verse": "Percepisse animo, verbis lustravit et unda."
            },
            {
                "verse": "Et bona foelicem dedit ad coelestia cursum."
            },
            {
                "verse": "Stabat clausa domi, vitamque ignota sub umbra"
            },
            {
                "verse": "Coelibe, congressus iuvenum pertaesa, trahebat."
            },
            {
                "verse": "Assiduus teneris manibus labro, ocia nunquam,"
            },
            {
                "verse": "Sobria, et exili dape delectata, decorem"
            },
            {
                "verse": "Et figmenta odio mundi muliebris habebat."
            },
            {
                "verse": "Foemineis cum luce operis defuncta legebat"
            },
            {
                "verse": "Ad multam vigilans, divina volumina, noctem."
            },
            {
                "verse": "Sicut ignotum Phryxi sub sidere fontem"
            },
            {
                "verse": "Rosida in aprica vernant violaria ripa,"
            },
            {
                "verse": "Sic pia in occulto floret Caecilia tecto"
            },
            {
                "verse": "Secretis contenta bonis, sub numine Christi."
            },
            {
                "verse": "Sed nulla est diuturna quies, secura sub astris"
            },
            {
                "verse": "Prosperitas (terram et pelagus circumspice) nunquam est."
            },
            {
                "verse": "Dii veteres quibus est virtus inimica, latentem"
            },
            {
                "verse": "Invenere, dolis probitatem extinguere adorti."
            },
            {
                "verse": "Nam Venus et Veneris (si fabula vera) Cupido"
            },
            {
                "verse": "Filius, ardescente aestu livoris et irae"
            },
            {
                "verse": "Aggressi mollire animos, subvertere sanctam"
            },
            {
                "verse": "Caeciliae fultam divis et numine mentem,"
            },
            {
                "verse": "Confestim Iunonem adeunt, et in arce Monetae"
            },
            {
                "verse": "Qua, Torquate, tibi steterat domus ante, repertam"
            },
            {
                "verse": "Sic affata Venus nato astipulante loquenti"
            },
            {
                "verse": "Nutibus, et pondus verbis vultu adiiciente."
            },
            {
                "verse": "\"O germana Iovis, quae pronuba diceris, ecce"
            },
            {
                "verse": "Quo sors nostra loco, totum qui reximus orbem"
            },
            {
                "verse": "Et Romam maiorem olim tot orbe, fugamur"
            },
            {
                "verse": "Undique et armati Christo hoc pueri quoque nostros"
            },
            {
                "verse": "Subsannare audent ritus, et in ora Deorum"
            },
            {
                "verse": "Expuere, in te etiam divum regina Tonanti"
            },
            {
                "verse": "Connubio iuncta fanda atque infanda loquentes"
            },
            {
                "verse": "Idque impune. Quid hoc fati? Fugere columbae"
            },
            {
                "verse": "Chaoniae. Dodona silet, non hiscit Apollo"
            },
            {
                "verse": "Delphicus, in Lybicis Hammon male tutus arenis."
            },
            {
                "verse": "Nam loca sylvicolae quidam deserta peragrant"
            },
            {
                "verse": "Illa, viri Maria elati, Christo superbi,"
            },
            {
                "verse": "Qui nos antiquis extrudunt aedibus. Ergo"
            },
            {
                "verse": "Fugit hyperboreum versus mare ad arva Dianae"
            },
            {
                "verse": "Tauricae, et ignotus montana perambulat antra."
            },
            {
                "verse": "De nostris prope iam rebus tam turpiter actum"
            },
            {
                "verse": "Heu pudet. Adversum Christi hoc ignobile vulgus"
            },
            {
                "verse": "Nil audere, quid est aliud quam cedere regum"
            },
            {
                "verse": "Diis aliis, et inire fugam et semel omnia labi?"
            },
            {
                "verse": "Cur tam segni animo sumus, o matertera? Cur non"
            },
            {
                "verse": "Si vi forte minus niti licet, arte, dolisque"
            },
            {
                "verse": "Aggredimur? Nuper iuvenem Christi omnia doctum"
            },
            {
                "verse": "Somnia, nocturnas sacrum dum solvit ad aras"
            },
            {
                "verse": "Ante oculos mulierem adigens, tanto igne repente"
            },
            {
                "verse": "Corripui, ut neque maiori flamma ardeat Aethna."
            },
            {
                "verse": "Corripui, teneoque haerentem faucibus hamum"
            },
            {
                "verse": "Nec nisi compressa cessabit flamma puella."
            },
            {
                "verse": "Mox ubi reddiderit gravidam, scelus ante parentum"
            },
            {
                "verse": "Ora ferens armabo odiis flagrantibus, omnes"
            },
            {
                "verse": "In furias atque arma traham, sceleri scelus addam."
            },
            {
                "verse": "Nil plus Christigenae reliquis mortalibus (ipsa"
            },
            {
                "verse": "Experior quanquam lotos se flumine iactent"
            },
            {
                "verse": "Nescio quo (scit natus) habent, aeque ignibus ardent"
            },
            {
                "verse": "Foemineis, aeque argento capiuntur et auro."
            },
            {
                "verse": "Cur genus hoc, si fas non est evertere, saltem"
            },
            {
                "verse": "Non vexamus, eum quem iniuste usurpat honorem"
            },
            {
                "verse": "Commaculando? Habeant hostes, si ferre recusant"
            },
            {
                "verse": "Non dominos, sonet assiduo sub verbere tergum."
            },
            {
                "verse": "Serviles plectendi animi servilibus armis."
            },
            {
                "verse": "Qui procul a Christi gregibus mala vota sequuntur"
            },
            {
                "verse": "Hi dum vita comes, quo tutius omnia vadant"
            },
            {
                "verse": "Per scelera, audaces sine suspitione pericli"
            },
            {
                "verse": "Dissimulato odio sunt in sua damna iuvandi,"
            },
            {
                "verse": "Donec sorduerint penitus, post fata trahendi"
            },
            {
                "verse": "Per chaos obscurum nostri Plutonis ad umbras."
            },
            {
                "verse": "Qui nequeunt flecti, Christoque tenacius haerent"
            },
            {
                "verse": "Cogendi stimulis, ut colla rebellia tandem"
            },
            {
                "verse": "Vel iuga nostra ferant, vel non impune recedant."
            },
            {
                "verse": "Quod si forte roges quid in has modo, diva, querelas"
            },
            {
                "verse": "Me impulerit, causam irarum, iustumque dolorem"
            },
            {
                "verse": "Accipe. Caeciliam veteres quae in stemmate Gracchos"
            },
            {
                "verse": "(Scis genus elatum Gracchos agrariaque arma)"
            },
            {
                "verse": "Censet, ab astrorum cursu deprendimus ortam"
            },
            {
                "verse": "Sub fato quo nata soror Pollucis, et ora"
            },
            {
                "verse": "Significant, habet os Helenae, si pectora cernas"
            },
            {
                "verse": "Et iugulum te, Lede, Helenam vidisse putabis."
            },
            {
                "verse": "Sic cilium, sic illa comas, sic membra ferebat."
            },
            {
                "verse": "Et quae nuda patent, et quae velata feruntur."
            },
            {
                "verse": "Ut facies ita mens Helenam sapit, insita cordi"
            },
            {
                "verse": "Virgineo mea sunt, quod in aethere sydera lucent."
            },
            {
                "verse": "Hac poteram resides, et segnia pectora, et ipsum"
            },
            {
                "verse": "Flectere Saturnum, patrem quoque testibus orbum."
            },
            {
                "verse": "O mihi perpetuo iacturam ardore dolendam"
            },
            {
                "verse": "Surripuit Christus mihi, tam bona praeda repente"
            },
            {
                "verse": "Cassibus effractis evanuit, una relicta est"
            },
            {
                "verse": "Spes mihi si possim patri suadere hymenaeum,"
            },
            {
                "verse": "Forte pedem referet, si gaudia nostra parumper"
            },
            {
                "verse": "Hauserit, insinuando illi me protinus ipsam"
            },
            {
                "verse": "Et puer iste meus, quo non praestantius ullum"
            },
            {
                "verse": "Numen, ad evertendum animos, et in omne trahendum"
            },
            {
                "verse": "Corda humana nefas, mecum insidiabitur illi."
            },
            {
                "verse": "Astra reviviscent, quae sunt sopita lavacri"
            },
            {
                "verse": "Relligione novi, praecordia Pleias intra"
            },
            {
                "verse": "Influet ille crebras, tetricique oblivia Christi."
            },
            {
                "verse": "Tu thalamis praefecta, tuum, matertera, munus"
            },
            {
                "verse": "Id fuerit, miserere animi in moerore iacentis.\""
            },
            {
                "verse": "Sic Venus: at Iuno paucis ita fata, deorum"
            },
            {
                "verse": "Quam Venus intulerat. \"Longa illa ambage relicta"
            },
            {
                "verse": "Semper ego a teneris, etsi contraria quondam"
            },
            {
                "verse": "Aeneae sum visa tuo, Venus alma, Dione"
            },
            {
                "verse": "Et Iove nata, tamen (testis mihi Iuppiter et Mars)"
            },
            {
                "verse": "Te colui semper, tua lumina semper amavi,"
            },
            {
                "verse": "Lumina peta, genas roseas, et eburnea colla"
            },
            {
                "verse": "Marmoreasque manus, et pectora lusibus apta,"
            },
            {
                "verse": "Cunctaque sub moli latitantia cyclade membra."
            },
            {
                "verse": "Et quid opus multis? Per te sum pronuba, per te"
            },
            {
                "verse": "Sum thalamis praefecta, meus labor irritus omnis"
            },
            {
                "verse": "Ni Venus affuerit, mea quid connubia prosint"
            },
            {
                "verse": "Si tua defuerit, qua procreat omnia, virtus?"
            },
            {
                "verse": "Utere me, tua sum, quocunque vocaveris, ibo.\""
            },
            {
                "verse": "His subito dictis latum Saturnia clavum"
            },
            {
                "verse": "Induit, et canos effingit et ora Tyberi."
            },
            {
                "verse": "Huic Caius germanus erat, Caecilia Caio"
            },
            {
                "verse": "Unica nata, igitur Caium prope rostra repertum"
            },
            {
                "verse": "Post capitolini sublimia templa Tonantis"
            },
            {
                "verse": "Aggressa est Iuno tali sermone. \"Tuarum"
            },
            {
                "verse": "O germane, decet curam me assumere rerum"
            },
            {
                "verse": "Et te (sic pietas monet, et natura) mearum."
            },
            {
                "verse": "Est tibi nata, viro iam iam matura, nepotum"
            },
            {
                "verse": "Quae ferat egregiam sobolem, lascivia nostrae"
            },
            {
                "verse": "Tanta iuventutis, Romaeque licentia in horas"
            },
            {
                "verse": "Turpior evadens, patres monet, esse verendum"
            },
            {
                "verse": "Ne indecoret linguosa domos infamia claras."
            },
            {
                "verse": "Hoc iamdudum alta mecum dum mente revolvo"
            },
            {
                "verse": "Saepius, occurrit iuvenis mihi semper imago,"
            },
            {
                "verse": "Et mihi saepe etiam in somnis, ut credere veri"
            },
            {
                "verse": "Sit simile a divis hoc emanare, recursat."
            },
            {
                "verse": "Hic est ut paucis tibi me, germane, resolvam"
            },
            {
                "verse": "Hic est Corneliae prisco de sanguine gentis"
            },
            {
                "verse": "Vallerianus, opum dives, Romana iuventus"
            },
            {
                "verse": "Tota minor, seu rem spectes, seu stemmata patrum,"
            },
            {
                "verse": "Seu mores, sive ingenium, quam corpore mendam"
            },
            {
                "verse": "Vestigare potes? Quis sic animosus in armis?"
            },
            {
                "verse": "Indole quis tanta veteri respondet avorum"
            },
            {
                "verse": "Maiestati? Animo si rem amplexabere, Magno"
            },
            {
                "verse": "Hic gener est, iuvenum caute explorare memento."
            },
            {
                "verse": "Non opus hic longa verborum ambage, paratum"
            },
            {
                "verse": "Et iuvenem invenies et utrumque in vota parentem."
            },
            {
                "verse": "Non loquor in ventos, non est modo copia fandi"
            },
            {
                "verse": "Omnia, quae nostras egit bonos author ad aures."
            },
            {
                "verse": "Tolle moras, dum se praebet fortuna secundam,"
            },
            {
                "verse": "Res patranda dies cum venit idonea, qualem"
            },
            {
                "verse": "Hanc tibi polliceor, suscepta negocia currunt"
            },
            {
                "verse": "Sponte sua, velut acta ratis foelicibus auris.\""
            },
            {
                "verse": "Talibus inflexit patrem Saturnia dictis."
            },
            {
                "verse": "Nuncius interea, nec enim sine numine possunt"
            },
            {
                "verse": "Res hominum (sic sunt fragiles) subsistere, ab astris"
            },
            {
                "verse": "Labitur, et nympham thalamo interiore latentem"
            },
            {
                "verse": "Talibus affatur dictis, aperitque futura."
            },
            {
                "verse": "\"Quod cupis o dilecta deo Romana virago"
            },
            {
                "verse": "Accipiens de sedibus aetheris unam"
            },
            {
                "verse": "Insignem, claram, aeterno splendore micantem,"
            },
            {
                "verse": "Iam dudum omnipotens rerum tibi destinat author."
            },
            {
                "verse": "At cave, nam Lemures qui cum Plutone superbo"
            },
            {
                "verse": "In stygiis habitant umbris, tibi retia tendunt,"
            },
            {
                "verse": "Retia nos illis, sic arte repellimus artem."
            },
            {
                "verse": "Si te forte pater mandarit nubere, nube."
            },
            {
                "verse": "Ne dubita, tua virginitas, ut poscis et optas,"
            },
            {
                "verse": "In tuto est, dormi nostra secura sub umbra."
            },
            {
                "verse": "Sed grandes ad magna animos certamina tolle."
            },
            {
                "verse": "Neve Tyrannorum vultus horresce, minasve."
            },
            {
                "verse": "Nam quo clara magis venias, pugnare necesse est,"
            },
            {
                "verse": "Et duplicem palmam accipiens, duplicemque coronam."
            },
            {
                "verse": "Tecum erimus, quodcunque oculis mortalibus infert"
            },
            {
                "verse": "Horrorem nostro obsequio puerile et inane"
            },
            {
                "verse": "Experire, animum compone, et pectora firma."
            },
            {
                "verse": "Vir tuus et frater (coelo res cognita dudum)"
            },
            {
                "verse": "Ad superos tecum venient, et in aethera praedam"
            },
            {
                "verse": "Magnificam ducens magno excipere triumpho,"
            },
            {
                "verse": "Maiori quam Roma unquam decreverit ulli,"
            },
            {
                "verse": "Qui patriam victo spoliis ditaverit hoste.\""
            },
            {
                "verse": "Sic ait, et tenuem rediens se traxit in auram."
            },
            {
                "verse": "Continuo afflari sensit praecordia magno"
            },
            {
                "verse": "Numine, et a terris penitus discedere totum"
            },
            {
                "verse": "Pectus in aeternum lucem Omnipotentis Olimpi,"
            },
            {
                "verse": "Excitatque in magnos ausus evadere corda,"
            },
            {
                "verse": "Atque recentatos sensus exurgere longe"
            },
            {
                "verse": "Foemineum supra sexum, atque assumere vires"
            },
            {
                "verse": "Supra hominem, supra omne quod est mortale, caducum,"
            },
            {
                "verse": "Mobile, divinum visa est evadere numen."
            },
            {
                "verse": "Interea iunctis coeunt in foedera dextris"
            },
            {
                "verse": "Utraque gens, magnoque ineunt convivia luxu,"
            },
            {
                "verse": "Ductaque priscorum decora et praeconia laudum."
            },
            {
                "verse": "Hos vero ad gentis titulos utriusque trahuntur"
            },
            {
                "verse": "Gesta antiqua patrum, Libyae memorantur honores."
            },
            {
                "verse": "Hannibal e Latio fugiens spes irrita regni"
            },
            {
                "verse": "Sidonii, et victae toties Carthaginis arces."
            },
            {
                "verse": "Bella Pyrenaeos ultra flagrantia montes,"
            },
            {
                "verse": "Qua Tagus et Bethis, qua flumina voluit Iberus"
            },
            {
                "verse": "Adiiciunt, bellum adiiciunt crudele Sagunti,"
            },
            {
                "verse": "Moeniaque obsessae iam desperantia Romae,"
            },
            {
                "verse": "Scipiadum servata manu, sulcata Latinis"
            },
            {
                "verse": "Punica navigiis freta, tot victricia signa,"
            },
            {
                "verse": "Tot facies in utraque domo, tot picta trophaeis"
            },
            {
                "verse": "Atria, tot ductos Iovis ad capitolia currus."
            },
            {
                "verse": "Addunt et geminos famae memorabilis angues,"
            },
            {
                "verse": "Mollibus in plumis intra conclave repertos,"
            },
            {
                "verse": "Exemplum fidei, et monimentum insigne iugalis."
            },
            {
                "verse": "At virgo iam facta Nurus, licet omnia credat"
            },
            {
                "verse": "Tuta, videns tamen ingenium proclive mariti"
            },
            {
                "verse": "In Venerem, et totis hominem flagrare medullis"
            },
            {
                "verse": "Sollicitatur, opem divorum implorat, et omnes"
            },
            {
                "verse": "Exorans superos iterat suspiria, et altos"
            },
            {
                "verse": "Dat gemitus intra foribus penetralia clausis"
            },
            {
                "verse": "Semper, et his precibus noctemque diemque fatigat."
            },
            {
                "verse": "\"Da castum, da sancte pater, retinere pudorem,"
            },
            {
                "verse": "Da servare fidem, da vincere tartara, et omnem"
            },
            {
                "verse": "Vim Plutonis, ades tanto in discrimine Christi"
            },
            {
                "verse": "Sancta parens, ne immunda Venus, ne forte Cupido"
            },
            {
                "verse": "Ille ferens (ut fama) faces, et tela, Cupido"
            },
            {
                "verse": "Dira lues iuvenum, potis inflammare medullas,"
            },
            {
                "verse": "Praevaleat, neu me incestus sine polluat ardor."
            },
            {
                "verse": "Da mihi da similem fieri tibi, porrige dextram"
            },
            {
                "verse": "Diva, nec ancillam sine foedam incurrere labem."
            },
            {
                "verse": "Per grave supplicium nati, per vulnera quinque"
            },
            {
                "verse": "Perque obitus, et per septem tua gaudia testor,"
            },
            {
                "verse": "Diva veni et sancto afflatu mihi pectora ob umbra.\""
            },
            {
                "verse": "Addebat precibus ieiunia, flumine mensam,"
            },
            {
                "verse": "Mensam onerans pomis, olere atque legumine inuncto"
            },
            {
                "verse": "Nodosis Cilicium setis et olentibus hircis"
            },
            {
                "verse": "Ad nutum succinta, togas extrinsecus auro,"
            },
            {
                "verse": "Argento, gemmisque graves invita ferebat,"
            },
            {
                "verse": "Sic patre sic patruo, sic illam urgente marito."
            },
            {
                "verse": "Iamque dies aderat genialis, et aria multo"
            },
            {
                "verse": "Strata thymo, vernant postes redolentibus herbis,"
            },
            {
                "verse": "Hic Amaranthe rubes, hic Myrtus, et innuba Laurus"
            },
            {
                "verse": "Halat, et aulaeis splendet domus alta superbis."
            },
            {
                "verse": "Dumque Lyrae, Lydosque modos, Phrygiosque sonarent,"
            },
            {
                "verse": "Dum streperent cytharae, dum mollibus organa cannis"
            },
            {
                "verse": "Concinerent, facibus late lucentibus inter"
            },
            {
                "verse": "Noctis opacae umbras. Virgo psallebat ad aures"
            },
            {
                "verse": "Coelituum, Christi annales ad pectora clausos"
            },
            {
                "verse": "Veste tegens, Christumque arcano in corde volutans."
            },
            {
                "verse": "Nox ruit, et medio pisces attollere cursu"
            },
            {
                "verse": "Incipit , insanum iuvenem Venus atque Cupido"
            },
            {
                "verse": "In furias agitant, in virginis ora sinumque"
            },
            {
                "verse": "In gremium figunt hominis mentemque animumque"
            },
            {
                "verse": "Luminaque impatiens morae, similisque furenti"
            },
            {
                "verse": "Eridano, cum fert lapsos ex alpibus imbres,"
            },
            {
                "verse": "Aut equiti quoties pugna impendente tubarum"
            },
            {
                "verse": "Incitat, et resonans fluit in praecordia, clangor."
            },
            {
                "verse": "Aestuat, insanit, tremit omnia membra, Cupido"
            },
            {
                "verse": "Corda premit, memorat praesentia gaudia Iuno,"
            },
            {
                "verse": "Devorat illam oculis, et aperto absorbet hiatu."
            },
            {
                "verse": "Instat hians praedae, sicut cum viderit agnam"
            },
            {
                "verse": "Per nemora errantem solam lupa, quadriduanam"
            },
            {
                "verse": "Passa famem, cum porrecto iam proxime ore,"
            },
            {
                "verse": "Iamque avidos tenerae dentes accomodat escae."
            },
            {
                "verse": "Ducitur in thalami secreta silentia virgo"
            },
            {
                "verse": "Mentis inops, Iunoque comes, Venus atque Cupido"
            },
            {
                "verse": "Adiiciunt stimulis stimulos, atque ignibus ignes."
            },
            {
                "verse": "At superi tanta moti improbitate feruntur"
            },
            {
                "verse": "Praepetibus pennis nigrum per inane, domumque"
            },
            {
                "verse": "Ingressi lemures abigunt, illi agmine facto"
            },
            {
                "verse": "Trans Tyberim cursum vertunt, rectoque volatu"
            },
            {
                "verse": "Per collem Evandri veniunt ad templa Tonantis."
            },
            {
                "verse": "Tarpeiaque in rupe sedent, et aperta superne"
            },
            {
                "verse": "Qua pectore potest lucentia Terminus astra."
            },
            {
                "verse": "Tecta ineunt, noctemque illic latuere per illam"
            },
            {
                "verse": "Defecti, attoniti, spe cassa et funditus hausta."
            },
            {
                "verse": "Atque Deum et superos animo execrantur acerbo."
            },
            {
                "verse": "Iam minus urgetur iuventus, minus anxia virgo"
            },
            {
                "verse": "Cogitat illius qua ingentem mitiget aestum"
            },
            {
                "verse": "Et mox ingressum thalamos affatur amantem."
            },
            {
                "verse": "\"O iuventus, cui me volverunt numina iungi,"
            },
            {
                "verse": "Non quo diripias animo irreverente pudorem"
            },
            {
                "verse": "More ferae, sed ut ambo fidem coeamus in unam,"
            },
            {
                "verse": "Nunc tandem, nunc tandem opus est te arcana doceri"
            },
            {
                "verse": "Grandia, rem sacram, rem miram attentius audi."
            },
            {
                "verse": "Est mihi de divis custos coelestibus unus,"
            },
            {
                "verse": "De divis qui magni astant ante ora Tonantis"
            },
            {
                "verse": "Semper, et illius decreta abscondita norunt."
            },
            {
                "verse": "Huic mea virginitas dudum sacrata, furorem"
            },
            {
                "verse": "Pone, nec obscoeno fueris temerarius ausu."
            },
            {
                "verse": "Si quid stulte in me fuerit molita libido."
            },
            {
                "verse": "Non impune feres, atroci saeviet ira."
            },
            {
                "verse": "Neve latere putes, scis quanta scientia divum,"
            },
            {
                "verse": "Neve fugam speres, scis quanta potentia divum,"
            },
            {
                "verse": "Parce tibi, neu florentem contemne iuventam,"
            },
            {
                "verse": "Quod si me affectu fueris complexus honesto,"
            },
            {
                "verse": "Te paribus mecum studiis et amore sequetur."
            },
            {
                "verse": "Seque tuos feret ante oculos in luce videndum"
            },
            {
                "verse": "Limpida, et impendet tibi se, ac donabere ab illo.\""
            },
            {
                "verse": "Sic ait, ille metu horrifico tremefactus amorem"
            },
            {
                "verse": "Temperat insanum, cohibetque ardentia vota,"
            },
            {
                "verse": "Cura recens, velut ardentem cum sydera Cancri"
            },
            {
                "verse": "Flammigerant, abigit Boreas si flaverit, aestum,"
            },
            {
                "verse": "Sic prostrata Venus. Noctem sermonibus illam"
            },
            {
                "verse": "Consumpsere piis. Docui mysteria namque"
            },
            {
                "verse": "Multa virum, suadens crines perfundere sacris"
            },
            {
                "verse": "Fontibus, et sacro scelus expugnare lavacro."
            },
            {
                "verse": "Ille autem dictis adhibere potentibus aurem"
            },
            {
                "verse": "Incipit, et sensim ex animo resecare Deorum"
            },
            {
                "verse": "Impietatem, ac stultitiam, et submittere Christi"
            },
            {
                "verse": "Colla iugo, ac docili pietatem admittere sensu."
            },
            {
                "verse": "Vidit ut affectum iam relligone virago."
            },
            {
                "verse": "Vade - ait - ad madidae cryptas atque antra Capenae"
            },
            {
                "verse": "Confestim, dum turba minor per compita, dum lux"
            },
            {
                "verse": "Nondum clara dies dum vix apparet ab ortu."
            },
            {
                "verse": "Invenies inopum cumulos ad sacra per umbram"
            },
            {
                "verse": "Confluere, illorum indicio fas discere sacrum"
            },
            {
                "verse": "Limen, et Urbanum, mea si mandata ferentem"
            },
            {
                "verse": "Dixeris, illius te vestigare latebram."
            },
            {
                "verse": "Ille mihi cunctatus adit, specubusque latentem"
            },
            {
                "verse": "Repperit obscuris hominem, cui candida mento"
            },
            {
                "verse": "Barba fluit, qui fronte Deum praetendere visus.\""
            },
            {
                "verse": "Procidit in genua, et senis os quasi numen adorat,"
            },
            {
                "verse": "Mox mandata refert, curamque expectorat omnem."
            },
            {
                "verse": "Ille autem genere, atque opibus, fama, indole clarum"
            },
            {
                "verse": "Ut didicit iuvenum sanctos accedere ad amnes,"
            },
            {
                "verse": "Suspexit coelum, atque manus ad sydera tendens."
            },
            {
                "verse": "\"Accipe sancte pater - dixit - Caecilia frugem,"
            },
            {
                "verse": "Hanc tibi praeclarae legit de semine gentis,"
            },
            {
                "verse": "Instar apis, quae mella favis hyblaea recondit.\""
            },
            {
                "verse": "Tum iubet occasum versus ter tartara et umbras"
            },
            {
                "verse": "Abneget infernas, toties conversus ad ortum"
            },
            {
                "verse": "Ore vocet Christum, verso mox tempora gutto"
            },
            {
                "verse": "Impluit, appellansque Deum ter voce triformem"
            },
            {
                "verse": "Signat, et extenta ducit lustralia dextra."
            },
            {
                "verse": "Iam redit, ut posita fulgens erugine ferrum,"
            },
            {
                "verse": "Mundus, ut ex altis stillans fornacibus aurum"
            },
            {
                "verse": "Labile, candenti scoriam quod in igne reliquit."
            },
            {
                "verse": "Assimilis sudo post humida nubila coelo,"
            },
            {
                "verse": "Vestibuli patuere fores, patuere reverso"
            },
            {
                "verse": "Atria sponte sua: subit alta palatia gressu"
            },
            {
                "verse": "Sollicito, sponsae cupidus narrare quid actum."
            },
            {
                "verse": "Ut stetit in thalamo, vix fari incoeperat, alis"
            },
            {
                "verse": "Angelus explicitis, discussa apparuit aura,"
            },
            {
                "verse": "Ore refulgenti, qualem Latonida Lunam"
            },
            {
                "verse": "Cernimus, opposito cum fulget Apolline tota."
            },
            {
                "verse": "Qualis et ipse novus roseo cum surgit ab ortu"
            },
            {
                "verse": "Phoebus, in extremo visum qui terminat orbe."
            },
            {
                "verse": "Diffusae per colla comae (fila aurea dicas)"
            },
            {
                "verse": "Applaudunt humeris, auro toga lucida plantas"
            },
            {
                "verse": "Influit, hoc habitu venit Paranymphus et ore"
            },
            {
                "verse": "Dona ferens, sunt dona rosae fulgore rubentes"
            },
            {
                "verse": "Purpureo similes lanae, quam muricis imber"
            },
            {
                "verse": "Bis lavat, et tali duplicem de flore coronam"
            },
            {
                "verse": "Explicat. Una viri crines ligat, altera crines"
            },
            {
                "verse": "Virgineos, xenio gaudens tali afficit ambos."
            },
            {
                "verse": "Continuo diffusos odor penetravit in omnes,"
            },
            {
                "verse": "Ut solet exorto lumen iam sole, penates."
            },
            {
                "verse": "\"Has - dixit - servate rosas, insignia sancti"
            },
            {
                "verse": "Casta thori, servate fidem, servate pudorem.\""
            },
            {
                "verse": "Sic ait, et clauso confestim evanuit ore."
            },
            {
                "verse": "Iam frigebat hyems inimica virentibus herbis,"
            },
            {
                "verse": "Brumaque florentes nova contristaverat hortos,"
            },
            {
                "verse": "Frigidus extremas autumnus in horrea fruges"
            },
            {
                "verse": "Miserat, excussis ingloria frondibus arbor"
            },
            {
                "verse": "Moerebat, Boreae, et gelidis exposta pruinis."
            },
            {
                "verse": "In radicem ierant flores, et passa labores"
            },
            {
                "verse": "Hibernabat humus iam astricto languida tergo."
            },
            {
                "verse": "Frater erat sponso Tyburtius, indole patrum"
            },
            {
                "verse": "Magnanimos inter qui regnavere Quirites"
            },
            {
                "verse": "Praeditus, incipiens teneris pubescere malis."
            },
            {
                "verse": "Ipse domum rediens ut amoeno affatus odore est."
            },
            {
                "verse": "\"O germane quid hoc? Pestana rosaria credam"
            },
            {
                "verse": "Me subiisse. Unde haec, clamat, fragrantia primi"
            },
            {
                "verse": "Veris, atrox dum saevit hyems? Quae fingere odores"
            },
            {
                "verse": "Evaluere istos alienis mensibus artes?\""
            },
            {
                "verse": "Ille autem non artis opus Germane, Deorum"
            },
            {
                "verse": "Munus id, et clausum fratri in conclave vocato"
            },
            {
                "verse": "Ostendere rosas rubicundo ardore recentes."
            },
            {
                "verse": "Suspiciunt medium iuvenem, qui rem ordine totam"
            },
            {
                "verse": "Ut didicit, mora nulla, senem convenit ad antra"
            },
            {
                "verse": "Appia, et accepta subito Christum induit unda."
            },
            {
                "verse": "Oceani iam prona dies cum sole sub undam"
            },
            {
                "verse": "Ibat, et aethereos iam nox accenderat ignes,"
            },
            {
                "verse": "Cum puer evicta divum impietate, sepulto"
            },
            {
                "verse": "Iam Iove lustratus sese sua tecta recepit."
            },
            {
                "verse": "Ac subito ingressus thalamos cum virgine fratrem"
            },
            {
                "verse": "Amplexatur, agens grates pro munere tanto."
            },
            {
                "verse": "Dum varia secum fandi vice multa recensent,"
            },
            {
                "verse": "Dum studiis simul exultant flagrantibus, ecce"
            },
            {
                "verse": "Ille idem Paranymphus adest, et ab aere prodit,"
            },
            {
                "verse": "Altera Tyburti portans orientis ab hortis"
            },
            {
                "verse": "Qua decreta domus nobis ab origine, dona."
            },
            {
                "verse": "Atque rosis puero crines halantibus ornat,"
            },
            {
                "verse": "Paucaque praesago memorans sic incipit ore."
            },
            {
                "verse": "\"O Christo dilectae animae, quas destinat ipse"
            },
            {
                "verse": "Aethereis campis, memores estote caducos"
            },
            {
                "verse": "Hos artus non posse dies subsistere longos."
            },
            {
                "verse": "Turpe animos fortes seram expectare senectam,"
            },
            {
                "verse": "Nec nisi confectos morbis audere tenebras"
            },
            {
                "verse": "Has exire inter plumas et stragula picta."
            },
            {
                "verse": "Dulce mori, et vestros membra haec hebetantia sensus"
            },
            {
                "verse": "Ponere, terrenasque domos in Olympica tecta"
            },
            {
                "verse": "Transmutare, sui compos dum mensque animusque"
            },
            {
                "verse": "Secum habitat, dum floret adhuc animosa iuventus."
            },
            {
                "verse": "O coelo devotae animae, si gaudia divum"
            },
            {
                "verse": "Nota forent, huius caperent fastidia vitae"
            },
            {
                "verse": "Vos ita, ne posse lux non odiosa videri."
            },
            {
                "verse": "Nullum nomen adhuc humana industria facit"
            },
            {
                "verse": "Par divorum opibus, requies aeterna, triumphus,"
            },
            {
                "verse": "Gloria, lux, epulae, divum praesentia, nectar,"
            },
            {
                "verse": "Ambrosia, et quaecumque hominum vigilantia fecit"
            },
            {
                "verse": "Nomina, signandis opibus coelestis Olympi:"
            },
            {
                "verse": "Rem minus attingunt, quam Tybridis unda profundum"
            },
            {
                "verse": "Oceanum, vastis terram qui fluctibus ambit,"
            },
            {
                "verse": "Quam domus haec, coelum immensum quod sydera torquet."
            },
            {
                "verse": "Illic est aliud vitae genus, altera rerum"
            },
            {
                "verse": "Nomina terrenis non convenientia rebus."
            },
            {
                "verse": "Ferte igitur fortunam animis praestantibus omnem,"
            },
            {
                "verse": "Et cito venturos casus superate ferendo."
            },
            {
                "verse": "Mox comites divorum eritis, simul omnia quae sunt"
            },
            {
                "verse": "Quae fuerint, quae sint olim ventura tuentes."
            },
            {
                "verse": "Vado iter ad summum vobis aperire Tonantem"
            },
            {
                "verse": "- dixit - et in tenuem species evanuit auram.\""
            },
            {
                "verse": "At Venus interea fraudem meditata malignam,"
            },
            {
                "verse": "Martem adit, et casu redeuntem a caede cruenta"
            },
            {
                "verse": "Regis Alexandri, mater cui Mamea nomen"
            },
            {
                "verse": "Fecerat, invenit, qua nunc Ferraria propter"
            },
            {
                "verse": "Eridanum longis extendi moenia muris."
            },
            {
                "verse": "Et sic fata. \"Dies tandem mihi fausta reluxit"
            },
            {
                "verse": "Cum te nacta meo possum medicamen amori"
            },
            {
                "verse": "Reddere, scis nostrae quanta impatientia flammae,"
            },
            {
                "verse": "O Mavors dilecte, Padi recubemus ad undam,"
            },
            {
                "verse": "Et sine paulisper fando fastidia ponam.\""
            },
            {
                "verse": "Consedere: iocis postquam indulsere, dolorem"
            },
            {
                "verse": "Coepit, et admissum Venus praecordia vulnus"
            },
            {
                "verse": "Enarrare, ciet lachrymas, suspirat, et altos"
            },
            {
                "verse": "Dat gemitus, ad opem tali movet arte ferendam."
            },
            {
                "verse": "\"Ille quid his opus est lachrymis? Lachrymasque loquendo"
            },
            {
                "verse": "Abstergebat, habes Martem, Mavortia - dixit -"
            },
            {
                "verse": "Corda Venus tua sunt, tu legem impone Gradivo.\""
            },
            {
                "verse": "Illa sua ut vidit captum querimonia amantem."
            },
            {
                "verse": "\"Vade - ait - et casses postquam Caecilia nostros"
            },
            {
                "verse": "Rupit, et elusit tam turpiter omne Deorum"
            },
            {
                "verse": "Concilium, poenas saltem luat, Almachiumque"
            },
            {
                "verse": "Sentiat iratum, tu bilem accende, furorem"
            },
            {
                "verse": "Adiice, et involve ardenti praecordia flamma.\""
            },
            {
                "verse": "Ille ad blanditias iterum lususque revertens"
            },
            {
                "verse": "Iussa subit, Romamque extensis advolat alis,"
            },
            {
                "verse": "Et cum Matre canes stygiae, et crudelis Enyo."
            },
            {
                "verse": "Iam maris Adriaci videt aequora, iam videt Umbros"
            },
            {
                "verse": "Ac Tyberim, Tuscos intervolat atque Sabinos"
            },
            {
                "verse": "Flaminiamque tenens tandem super ardua matris"
            },
            {
                "verse": "Tecta deum stetit, et totam circumspicit urbem."
            },
            {
                "verse": "\"Pone Venus sequitur quaerens te Athlantide Maia"
            },
            {
                "verse": "Nate, operamque tuam, circum Tyrrhenica regna"
            },
            {
                "verse": "Invehitur volitans, atque aera navigat altum.\""
            },
            {
                "verse": "Dumque Fluentinam vultum convertit ad urbem"
            },
            {
                "verse": "Per fora Mercurium rubra videt ire tyara"
            },
            {
                "verse": "Atque globo insignem, quo se declarat Hethrusca"
            },
            {
                "verse": "Nobilitas, quo a plebe patres Florentia cernit,"
            },
            {
                "verse": "Et tractare animo lucrosa negocia vafro."
            },
            {
                "verse": "Annuit ille, togas, rubrumque exutus amictum"
            },
            {
                "verse": "Advolat, et Veneri comes additus arva Latinae"
            },
            {
                "verse": "Gentis adit, superant Senas, terramque Faliscam"
            },
            {
                "verse": "Aereoque sedent Hadrianae in vertice molis."
            },
            {
                "verse": "Tum Venus. \"I germane precor, cape consulis ora"
            },
            {
                "verse": "Almachiumque doce (sacris praefectus et urbi"
            },
            {
                "verse": "Hic erat) a nostro Gracchos Iove, Corneliamque"
            },
            {
                "verse": "Defecisse domum, Solymi ad magalia Christi.\""
            },
            {
                "verse": "Fungitur officio solers, causamque deorum"
            },
            {
                "verse": "More suo eloquitur, nitens facundia et astu."
            },
            {
                "verse": "Addit mille dolos, mille illum fraudibus armat,"
            },
            {
                "verse": "Et sibi compertum dicit, quo tempore sacris"
            },
            {
                "verse": "Indulgere solent, quam perniciosa loquantur"
            },
            {
                "verse": "Verba deos contra, gentemque abolere nefandam"
            },
            {
                "verse": "Esse opus, et grave Romanis instare periclum,"
            },
            {
                "verse": "Imperio quoque, ni morbo medicamina tanto"
            },
            {
                "verse": "Opportuna ferat, si numina inulta relinquat."
            },
            {
                "verse": "Non aliam monet ob causam tot funera regum"
            },
            {
                "verse": "Impia castrensi toties exorta tumultu."
            },
            {
                "verse": "Nam quia qui dono divum potiuntur honore"
            },
            {
                "verse": "Caesareo, genus id Roma patiuntur in urbe"
            },
            {
                "verse": "Degere, tam diro veniunt in funera fato."
            },
            {
                "verse": "His super accensus Christi genus omne, repente"
            },
            {
                "verse": "Devovet Almachius, iam verberat ostia miles"
            },
            {
                "verse": "Iam subversa domus, iam Vellerianus ab altis"
            },
            {
                "verse": "Cum Tyburte ruit tectis, mediamque per urbem"
            },
            {
                "verse": "Tendit ad Almachii Roma admirante tribunal."
            },
            {
                "verse": "Stat praefectus atrox solio sublimis eburno"
            },
            {
                "verse": "Marte tumens multo, et vultu crudescit acerbo"
            },
            {
                "verse": "Torva tuens, spiransque oculis flammantibus iram"
            },
            {
                "verse": "Tartaream, totum ore truci confessus avernum."
            },
            {
                "verse": "\"Ut didici iuvenes Gracchorum ex gente, quid ultra"
            },
            {
                "verse": "Vestigare opus est inquit? Gens noxia Gracchi"
            },
            {
                "verse": "Civibus et patriae semper. Versate, quirites,"
            },
            {
                "verse": "Romanos precor annales, percurrite prisca"
            },
            {
                "verse": "Tempora, Gracchorum genus invenietis acerbo"
            },
            {
                "verse": "Saepius involvisse odio populumque patresque."
            },
            {
                "verse": "Perturbare deos nunc incipit, altius ista"
            },
            {
                "verse": "Impietas se efferre nequit, iam sydera transit,"
            },
            {
                "verse": "Numina detrudit, scelera ista feremus"
            },
            {
                "verse": "Impunita? Iovem non ulciscemur? Et iram"
            },
            {
                "verse": "Coelituum totam saevire sinemus in urbem?\""
            },
            {
                "verse": "Continuo vulgi sic vociferans ad aures"
            },
            {
                "verse": "Mandat inaudita fratres mala numina causa"
            },
            {
                "verse": "Et colere, et fumo Martem placare Sabaeo."
            },
            {
                "verse": "Illi animo contra infracto Martemque Iovemque"
            },
            {
                "verse": "Dedecorant, et templa Deum execrantur, et aras."
            },
            {
                "verse": "Almachiumque nihil veriti, vocemque animumque"
            },
            {
                "verse": "Dante Deo, gemini fratres tali ore locuti."
            },
            {
                "verse": "\"Hinc quanti nobis tua sint mandata, tyranne,"
            },
            {
                "verse": "Hinc cognosce miser, quod te tua numina coram"
            },
            {
                "verse": "Temnimus, irasci potes, et saevire, sed aurum"
            },
            {
                "verse": "Non metuit flammas, nixu conabere inani."
            },
            {
                "verse": "Victor erit Christus, moribundum hoc accipe corpus"
            },
            {
                "verse": "Corve vorax, invade istud mortale cadaver,"
            },
            {
                "verse": "Tabe tuam pasce ingluviem, pasce impia corda."
            },
            {
                "verse": "Igne, furore, odio, rabie, cruciare veneno"
            },
            {
                "verse": "Ipse tuo, stygiosque pati nunc incipe manes."
            },
            {
                "verse": "Mars assecla tipi (video) Martemque videbant,"
            },
            {
                "verse": "Astat, et ora tuas dira illa inclinat ad aures."
            },
            {
                "verse": "Mulcet corda manu, torvum formatus in anguem"
            },
            {
                "verse": "Intrat in os, tracta subiit iam pectora cauda."
            },
            {
                "verse": "Diis famulare, quibus mox iam cruciaberis, at nos"
            },
            {
                "verse": "Mente Deum sequimur, mente ultra sydera in altum"
            },
            {
                "verse": "Elysium ferimur, coelo iam invitat ab alto"
            },
            {
                "verse": "Nos pater, atque animo iubet esse in funere forti."
            },
            {
                "verse": "Iurgia quae in nostros iactas ventosa parentes"
            },
            {
                "verse": "Pendimus asse minus, si seditiosa propago"
            },
            {
                "verse": "Unquam nostra fuit, damnum pietatis avitae"
            },
            {
                "verse": "Talibus officiis pietate rependimus ista.\""
            },
            {
                "verse": "Rumpitur Almachius, ceu cum iam machina flammis"
            },
            {
                "verse": "Concita cum strepitu ingenti fumante favilla"
            },
            {
                "verse": "Intonat, expulsosque aperit guttura saxo."
            },
            {
                "verse": "\"Ite citi clamat, loro date, tollite, quas vos"
            },
            {
                "verse": "Tanta tenet mora lictores? Detrudite ad umbras"
            },
            {
                "verse": "Tartareas ora in nostros latrantis divos.\""
            },
            {
                "verse": "Extemplo glomerata cohors fulgentibus armis"
            },
            {
                "verse": "Sepit eos vinctique manus in fata trahuntur,"
            },
            {
                "verse": "Splendida dixisses ire ad convivia fratres,"
            },
            {
                "verse": "Sic alacres ibant. Vitae neu transeat ulla"
            },
            {
                "verse": "Pars sine fruge, docent turbas, et ad agmina clamant"
            },
            {
                "verse": "Daemonas esse deos, lemurumque habitacula templa"
            },
            {
                "verse": "Execranda, Iovem lethaea flumina missum"
            },
            {
                "verse": "Vincla ignemque pati, Christo soli esse litandum."
            },
            {
                "verse": "Qui pro iustitia, pro relligione necantur"
            },
            {
                "verse": "Vociferant sanctorum ire in consortia divum"
            },
            {
                "verse": "Continuo, neque passuros in morte dolorem."
            },
            {
                "verse": "Mox ensem iugulo excipiunt, et in aethera migrant"
            },
            {
                "verse": "Felices plusquam possint mortalia fari"
            },
            {
                "verse": "Ora, animae, parilesque ferunt ex orbe triumphos."
            },
            {
                "verse": "Maximus assistens imis ea verba medullis"
            },
            {
                "verse": "Hausit, et admisso sancta in praecordia Christo."
            },
            {
                "verse": "\"Quid moror exclamat? Lympham date, credimus ultro"
            },
            {
                "verse": "Omnia quae Christi fratres de Numine fati.\""
            },
            {
                "verse": "Lictores eadem ingeminant, lictoribus idem"
            },
            {
                "verse": "Numinis ardor inest, properans it rumor ad aures"
            },
            {
                "verse": "Almachii, et vario sonat omnis murmure Roma."
            },
            {
                "verse": "Sunt qui Romanos mulctari sanguine cives"
            },
            {
                "verse": "Non debere ferant, sunt qui scelus esse piandum"
            },
            {
                "verse": "Supplicio graviore velint, et Numina laesa"
            },
            {
                "verse": "Placari non posse aliter nisi caede nocentum."
            },
            {
                "verse": "Dumque sacro infundunt nudatos flumine crines"
            },
            {
                "verse": "Ecce ferox equitum turma stipatus et armis"
            },
            {
                "verse": "Se praefectus agit similis feritate marino"
            },
            {
                "verse": "Monstro illi, quod fama refert, ex aequore contra"
            },
            {
                "verse": "Andromedam patulas fauces et guttura hiulca"
            },
            {
                "verse": "Extendens, annasse gravi stridore per undas."
            },
            {
                "verse": "Tum furiis ardens et sanguinolentus amaro"
            },
            {
                "verse": "Imperat ore caput praebere securibus omnes."
            },
            {
                "verse": "Exanimata igitur lucem iacuere per illam"
            },
            {
                "verse": "Corpora humi, caede ingentem faciente lacunam."
            },
            {
                "verse": "Christigenae noctu rapuere cadavera facto"
            },
            {
                "verse": "Agmine, et effossis flendo imposuere sepulcris."
            },
            {
                "verse": "Nox ruit, Almachius domito, quasi victor Araxe"
            },
            {
                "verse": "Iactabundus adit mensas, et onustus Iaccho"
            },
            {
                "verse": "Praeteritas recolit caedes, ac magna minando"
            },
            {
                "verse": "Provocat astantes in funera Christigenarum."
            },
            {
                "verse": "Tum Iove Mercurius satus atque Athlantide Maia"
            },
            {
                "verse": "Versus in effigiem Vernae. \"nil proficis - inquit -"
            },
            {
                "verse": "Hactenus, o custos observantissime Divum."
            },
            {
                "verse": "Causa mali superest, sectae caput execrandae"
            },
            {
                "verse": "Restat adhuc, quae blanditiis et amoribus omnes"
            },
            {
                "verse": "Illectat miseros Caecilia. Tolle Charybdim hanc,"
            },
            {
                "verse": "Tolle magam. Tolle hanc nostro de littore Circen.\""
            },
            {
                "verse": "Sic Divum interpres, stimulat praecordia Mavors"
            },
            {
                "verse": "Almachio furit in venis ardente Lyaeo."
            },
            {
                "verse": "\"Vade - ait - o lictor, properans assume cohortem"
            },
            {
                "verse": "Continuo, dum nox operi favet, utere ferro."
            },
            {
                "verse": "Frange fores, thalamo extrusum siste ante tribunal"
            },
            {
                "verse": "Scortum infame, Deos non praetereamus inultos.\""
            },
            {
                "verse": "Ille volat. Mavors subit atra satellitis ora"
            },
            {
                "verse": "Irritans aliorum animos, fractisque subintrant"
            },
            {
                "verse": "Aedibus, orantemque adigunt in vincla puellam"
            },
            {
                "verse": "Magnanimam, non corde metum non ore ferentem."
            },
            {
                "verse": "Praescia venturi casus, conceperat alta"
            },
            {
                "verse": "Mente Deum, iam certa mori, fastidia vitae"
            },
            {
                "verse": "Iam pertaesa, nihil pendens mortalia membra,"
            },
            {
                "verse": "Sed toto aspirans animo ad consortia Divum."
            },
            {
                "verse": "It sermone Deos taxans, et ahenea signa,"
            },
            {
                "verse": "Multa super Christo, super eius origine multa"
            },
            {
                "verse": "Commemorans, ut Taenarias descendit ad umbras,"
            },
            {
                "verse": "Et rediit victor, superos ut adiverit axes."
            },
            {
                "verse": "Itur in excelsas aedes, ubi splendida noctem"
            },
            {
                "verse": "Intempestatem abigunt tremulis funalia flammis."
            },
            {
                "verse": "Ibat ad occasum virgo, surgebat ab ortu"
            },
            {
                "verse": "Piscis, et in summo coelorum cardine fratres."
            },
            {
                "verse": "Semifer Aemonius quondam nutritor Achillis"
            },
            {
                "verse": "Antipodum terras alio aspiciebat ab orbe."
            },
            {
                "verse": "Ut stetit ad solium, fixit vestigia vertens"
            },
            {
                "verse": "Hac illas acies, et non dignata Tyrannum"
            },
            {
                "verse": "Cernere, mox coelum versus frontem extulit albam."
            },
            {
                "verse": "Offensus fastu, quoniam praetendere visa est"
            },
            {
                "verse": "Imperialem oculis fastum, sed captus amore"
            },
            {
                "verse": "Amalchius secum pugnat, bino uritur igne."
            },
            {
                "verse": "Odit, amat, tractus studia in contraria, Christum"
            },
            {
                "verse": "Odit, amat formam, quae flectere numina possit."
            },
            {
                "verse": "Hac inclinat, et hac, puppique simillimus inter"
            },
            {
                "verse": "Luctantes agitatae undas, quam verberat illinc"
            },
            {
                "verse": "Auster, et hinc Boreas , potuit succumbere formae,"
            },
            {
                "verse": "Oblitus iam pene Deos haerebat, et ibat"
            },
            {
                "verse": "Pronus in assensum, sed protinus impete facto"
            },
            {
                "verse": "Nutantes animos Iuno impulit, et Venus, et Mars."
            },
            {
                "verse": "Ergo odio rursum quod amor sopiverat orto"
            },
            {
                "verse": "\"Cur clamat tam mentis inops, ut Numina contra,"
            },
            {
                "verse": "Numina, quae nostri coluere ab origine patres"
            },
            {
                "verse": "Ire ausis? Cur tam temeraria, et impia, et excors,"
            },
            {
                "verse": "Ut Iove contempto, Iove quem quoque barbara regna"
            },
            {
                "verse": "Orbe colunt toto, torquet qui fulmina dextra,"
            },
            {
                "verse": "Observes hominem turbis ludibria factum,"
            },
            {
                "verse": "Infamem, cruce damnatum, divis odiosum,"
            },
            {
                "verse": "Iudaea de gente satum, quae ignominiosa"
            },
            {
                "verse": "Omnibus in terris, et vitae dedita inerti?\""
            },
            {
                "verse": "Illa fremens animis tum demum lumina torvo"
            },
            {
                "verse": "Vertit in Almachium vultu, et sic ore loquuta."
            },
            {
                "verse": "\"O generis pestem humani, et commune venenum,"
            },
            {
                "verse": "Instrumentum Erebi, te numina falsa ministro"
            },
            {
                "verse": "Impugnare Deum frustra aggrediuntur, in istas"
            },
            {
                "verse": "Te furias traxere Venus, Cyllenius, et Mars."
            },
            {
                "verse": "Non superi ut credis ed plebis avernidos umbrae"
            },
            {
                "verse": "Sordidae, et infames, hortatricesque malorum."
            },
            {
                "verse": "O sine fine miser, quia non intelligis artes"
            },
            {
                "verse": "Atque dolos lemurum, ceu bos Gangetica ferro"
            },
            {
                "verse": "Naribus affixo traheris, te utuntur ad omne"
            },
            {
                "verse": "Quod volvere nefas, tibi nunc tibi pectora Mavors"
            },
            {
                "verse": "Rodit et irritat, linguam movet, ora gubernat"
            },
            {
                "verse": "Mercurius, non ille satum quem Athlantide Maia"
            },
            {
                "verse": "Commemorant, verum hoc dictus cognomine daemon."
            },
            {
                "verse": "Nam lemures ut dii fierent, sumpsere virorum"
            },
            {
                "verse": "Nomina praestantum, quibus a mortalibus olim"
            },
            {
                "verse": "Praebita cum magno fuerat reverentia cultu."
            },
            {
                "verse": "Error hic invaluit sensim, fususque per orbem"
            },
            {
                "verse": "Te quoque Roma tenet, sed te non longa tenebit"
            },
            {
                "verse": "Saecula venturus paulo post tempore Caesar,"
            },
            {
                "verse": "Qui tibi succurrat, qui Syrtibus eruat istis."
            },
            {
                "verse": "Sic solitos illudi homines miseratus Olympi"
            },
            {
                "verse": "Conditor, huc prolem genitam de lumine prolem"
            },
            {
                "verse": "Omnipotente hominem, humano sine semine factum"
            },
            {
                "verse": "Misit, ab hoc tam turpi homines errore levandos,"
            },
            {
                "verse": "Quo Numa delusus, quo gens Memphitica et omnis"
            },
            {
                "verse": "Graecia, tam longis divorum ambagibus acta est."
            },
            {
                "verse": "Cur igitur iudex insane deumque hominemque"
            },
            {
                "verse": "Sic laceras Christum, decorat qui saecula tanto"
            },
            {
                "verse": "Nostra bono, et terras coelesti illuminat aura?"
            },
            {
                "verse": "O caeci ingratique homines, ea dona ferentem"
            },
            {
                "verse": "Et bona tam placidis nos ad divina vocantem"
            },
            {
                "verse": "Vocibus, ac si nos donis offenderet istis"
            },
            {
                "verse": "Pellimus. O gentes, et mente, et lumine captas."
            },
            {
                "verse": "Quid vos vestra Venus docuit? Semeleia proles"
            },
            {
                "verse": "Bacchus, et obscuris dea quam celebratis in umbris,"
            },
            {
                "verse": "Et Deus hortorum Romani infamia regni,"
            },
            {
                "verse": "Quid docuit, nisi quod pudet et scorta ipsa fateri?"
            },
            {
                "verse": "Hi dii sunt, o Roma, tui, scelerata fovete"
            },
            {
                "verse": "Numina, ergo et coelo Christum documenta ferentem"
            },
            {
                "verse": "Sancta recusate, et stygio sordescere coeno."
            },
            {
                "verse": "Quod cruce mulctarum latras, id sponte fatemur,"
            },
            {
                "verse": "Nec rite hoc alter fieri potuisse, docemus."
            },
            {
                "verse": "Quod si deposito dici patiare veneno"
            },
            {
                "verse": "Tu quoque rite aliter fieri potuisse negabis."
            },
            {
                "verse": "Sed datus in praedam furiis ultricibus aurem"
            },
            {
                "verse": "Claudis, et haec mentes capiunt mysteria paucas."
            },
            {
                "verse": "Flectuntur, flecti quos vult Deus, ille suorum"
            },
            {
                "verse": "Cognitor, ille suos trahit ad sua dona clientes.\""
            },
            {
                "verse": "Talibus orantem dicitis vix ferre retracto"
            },
            {
                "verse": "Saepe animi fraeno, saepe irae ardore represso"
            },
            {
                "verse": "Vix potuit. \"Tua nos praeceps facundia - dixit -"
            },
            {
                "verse": "Almachius (quam te scis qui docuere magistri)"
            },
            {
                "verse": "Ludere tentavit, verum cum rhetore noo est"
            },
            {
                "verse": "Res tibi, cum vinclis tibi res, cum milite et armis."
            },
            {
                "verse": "Nec modo divorum causa est oranda, litandum"
            },
            {
                "verse": "More patrum, postquam Marti libaveris, ista"
            },
            {
                "verse": "Munera quae iactas, summo tibi missa ab Olympo"
            },
            {
                "verse": "Enarrabis, age ambages depone, Gradivo"
            },
            {
                "verse": "Thura fer. Ite citi, Mavortia signa et acerram"
            },
            {
                "verse": "Huc afferte, deos una venerabimur omnes."
            },
            {
                "verse": "Illa deos omnes simul execratur, et addit."
            },
            {
                "verse": "Noram animos, iramque tuam , noram impia quae te"
            },
            {
                "verse": "Fata ferunt, ideo tali te voce lacesso."
            },
            {
                "verse": "Sanctae animae quae mane istas te authore tenebras"
            },
            {
                "verse": "Evasere, meos obitus ut in astra feramur"
            },
            {
                "verse": "Una omnes laetae expectant, et in his quoque turbis"
            },
            {
                "verse": "Circumstantum aliquot venturae ad sydera mecum."
            },
            {
                "verse": "Pelle moras igitur, neu nostra haec gaudia differ.\""
            },
            {
                "verse": "Ille satellitibus magno clamore citatis."
            },
            {
                "verse": "\"Ite ait, ite magam trahite, et ferventibus undis"
            },
            {
                "verse": "Iniicite, excoquite, et nuda ossa offerte Gradivo."
            },
            {
                "verse": "Quae dare thura negat dabit ossa, fatebere victam"
            },
            {
                "verse": "Te tandem Christumque tuum, cum bulliet olla.\""
            },
            {
                "verse": "Iussa ineunt famuli, flammisque fugantibus umbras"
            },
            {
                "verse": "Naumachiae in campos, quo plebs rumoribus istis"
            },
            {
                "verse": "Acta, catervatim ex tota confluxerat urbe,"
            },
            {
                "verse": "Conveniunt, sunt qui eliciant incendia, sunt qui"
            },
            {
                "verse": "Labrum ingens in fulcra levent, sunt qui vada grandi"
            },
            {
                "verse": "Armillo importent, fervens iam exultat ahenum,"
            },
            {
                "verse": "Iam salit in fluctus liquor, atque irascitur igni."
            },
            {
                "verse": "Mittitur in lymphas virgo, dumque aestuat ardor"
            },
            {
                "verse": "Dum salit unda potens elephantem absumere turbas"
            },
            {
                "verse": "Nil patiens, nil triste ferens affatur ab undis."
            },
            {
                "verse": "\"Discite, et exemplo Christum cognoscite nostro,"
            },
            {
                "verse": "His recreor, non uror aquis, velocius ite."
            },
            {
                "verse": "Dicite praefecto labrum bullire, nec undas"
            },
            {
                "verse": "Ferventes audere in me convertere vires.\""
            },
            {
                "verse": "Inveniat tormentum aliud, sua numina victa"
            },
            {
                "verse": "Cedere victori, nec posse resistere Christo."
            },
            {
                "verse": "Interea spumante lacu iugulo tenus unda"
            },
            {
                "verse": "Fluctuat, in faciemque salit, neque saevit in artus,"
            },
            {
                "verse": "Per bullas impune manus extendit, in auram"
            },
            {
                "verse": "Elevat, et mergit ludens, praetendit amoeno"
            },
            {
                "verse": "Laetitiam vultu, quasi delectata lavacro"
            },
            {
                "verse": "Per brumale gelu tepido, gelido amne per aestum."
            },
            {
                "verse": "Talia circumstans dum plebs auditque videtque"
            },
            {
                "verse": "Attonitis suspensa animis atque oribus aegris."
            },
            {
                "verse": "Extemplo sexcentae animae clamoribus altis"
            },
            {
                "verse": "Auditae damnare deos, Christumque fateri."
            },
            {
                "verse": "Et prodire ausae, seseque ostendere aperto"
            },
            {
                "verse": "Ore, omnes iussu Almachii subire secures."
            },
            {
                "verse": "\"Infelix tanto maduisti sanguine Roma"
            },
            {
                "verse": "Raro alias. Quali dira haec spectacula fronte"
            },
            {
                "verse": "Et tam crudeles potuisti cernere poenas?"
            },
            {
                "verse": "Tu quae aeterna patrum sedes, orbisque futura"
            },
            {
                "verse": "Mater eras, et sancta Dei domus omnipotentis,"
            },
            {
                "verse": "Quae magni audieras olim verba enthea Petri,"
            },
            {
                "verse": "Atque per os Pauli Christum divina sonantem"
            },
            {
                "verse": "Eloquia, et terras coelorum arcana docentem."
            },
            {
                "verse": "Sed nondum toto tibi sol illuxerat orbe,"
            },
            {
                "verse": "Nec noctis longaevae omnem discusserat umbram.\""
            },
            {
                "verse": "Quippe Deus pedetentim operum incrementa suorum,"
            },
            {
                "verse": "Ut natura solet, lentis moderatur habenis,"
            },
            {
                "verse": "Nullaque praecipiti ruit in molimina cursu."
            },
            {
                "verse": "Debuit Almachius tam foedi criminis author"
            },
            {
                "verse": "Caedi frustra, trahi ad Tyberim, mergique sub amne."
            },
            {
                "verse": "Sed Nemesis stygios illum servabat ad ignes."
            },
            {
                "verse": "Asperius tanto cruciandum, innoxia quanto"
            },
            {
                "verse": "Plura venenosa membra afflictaverat ira."
            },
            {
                "verse": "Egit in hac flammis semper crescentibus unda"
            },
            {
                "verse": "Integram cum nocte diem, nil laesa lavacro,"
            },
            {
                "verse": "Cui Phlegethontaeae cedant ardore lacunae."
            },
            {
                "verse": "At quoniam infracta pergit mala numina voce"
            },
            {
                "verse": "Insectari, animans turbas ad olympica regna,"
            },
            {
                "verse": "Almachius tribuens magicis miracula verbis,"
            },
            {
                "verse": "Ne vinci a Christo divi videantur, in ipso"
            },
            {
                "verse": "Virgineum caedi caput imperat ense lavacro."
            },
            {
                "verse": "Mox omnes coiere animae, terrisque relictis"
            },
            {
                "verse": "Ad superos orbes celebrem duxere triumphum."
            },
            {
                "verse": "Corpora Christigenae notis translata sepulcris"
            },
            {
                "verse": "In fodere. Pater veniens Urbanus ad antra"
            },
            {
                "verse": "Appia, secreta iussit statione locari,"
            },
            {
                "verse": "Virgineum lachrymans cum thure et carmine corpus."
            },
            {
                "verse": "\"O clarae sanctae animae quae morte cruenta"
            },
            {
                "verse": "Fortiter aeternos coelorum emistis honores,"
            },
            {
                "verse": "Corporea molis memores vitaeque laborum."
            },
            {
                "verse": "Si scelere offensum nostro se ostenderit unquam,"
            },
            {
                "verse": "Divorumque hominumque patrem placate precando,"
            },
            {
                "verse": "Seduloque adversos orando avertite casus.\""
            }
        ]
    ]
}