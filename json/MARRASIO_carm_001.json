{
    "author": "Giovanni Marrasio",
    "title": "carmina varia",
    "url": "http://www.poetiditalia.it/texts/MARRASIO|carm|001",
    "text": [
        [
            {
                "verse": "Maffei Veggii Laudensis ad Marrasium Siculum"
            },
            {
                "verse": "Musa, age, sopitas in carmina concipe vires"
            },
            {
                "verse": "Ingeniumque tepens, pulcher Apollo, move."
            },
            {
                "verse": "Pauca canam nostro vati quem vulnera flentem"
            },
            {
                "verse": "Saeva pharetrato vidimus acta deo."
            },
            {
                "verse": "Ille est Marrasius, quem nostro Antonius aevo"
            },
            {
                "verse": "Clara Panhormigenae gloria gentis amat."
            },
            {
                "verse": "Vade, age, vade; suos solabere, Musa, dolores;"
            },
            {
                "verse": "Hoc primum nostri pignus amoris erit."
            },
            {
                "verse": "Fac etiam ut teneas nostri mandata Catonis,"
            },
            {
                "verse": "Scilicet hunc salvum nomine adire suo."
            }
        ],
        [
            {
                "verse": "Maffei Veggii carmen ad Marrasium Siculum pro Angelina"
            },
            {
                "verse": "Quid quereris, quid te tanto maerore fatigas,"
            },
            {
                "verse": "Spes mea, blanditiae delitiaeque meae?"
            },
            {
                "verse": "Quid gemis et totiens singultus pectora rumpunt?"
            },
            {
                "verse": "Quid lacrimis totiens lumina maesta madent?"
            },
            {
                "verse": "Sume animos, lux nostra, animae pars altera nostrae,"
            },
            {
                "verse": "Qui vitae arbitrium mortis et unus habes."
            },
            {
                "verse": "Sume, age, sume animos, o vita dulcior, o mi"
            },
            {
                "verse": "Dulcis amor vita carior ipse mea,"
            },
            {
                "verse": "Pone modum lacrimis, tantos compesce dolores;"
            },
            {
                "verse": "Angelina rogat: quod rogat obsequere."
            },
            {
                "verse": "Heu miseram! Quot dura pii patiuntur amantes!"
            },
            {
                "verse": "Quantus in insano regnat amore dolor!"
            },
            {
                "verse": "Quanta est credulitas tenero sub amore, quot ignes!"
            },
            {
                "verse": "Quam multi gemitus quantaque cura latet!"
            },
            {
                "verse": "Quis mihi tunc animus, quom te crudelia vidi"
            },
            {
                "verse": "Facturum in Gaio funera fonte legens?"
            },
            {
                "verse": "Nec mihi mens, nec vita fuit; labefacta pererrans"
            },
            {
                "verse": "Ossa tremor corpus debile pressit humo."
            },
            {
                "verse": "Pectus erat sine mente, caput sine voce, nec ullus,"
            },
            {
                "verse": "Hei mihi, in exangui corpore sensus erat."
            },
            {
                "verse": "Utque animi rediere, dolor rediere pavorque;"
            },
            {
                "verse": "Percussit teneras utraque palma genas."
            },
            {
                "verse": "Vix tenui duro foderem quin pectora ferro"
            },
            {
                "verse": "Et fieret nostro sanguine turpis humus:"
            },
            {
                "verse": "Fecissem aut tristi fregissem colla capistro,"
            },
            {
                "verse": "Ni tuus ardentem me tenuisset amor."
            },
            {
                "verse": "Ah! pudet et dicam: \"Quae tanta insania mentem"
            },
            {
                "verse": "Cepit, ut optares me sine velle mori?"
            },
            {
                "verse": "Debuerat saltem, si te tua vita salusque"
            },
            {
                "verse": "Non moveat, vitae tangere cura meae."
            },
            {
                "verse": "Dii melius fecere! Tuo si sanguine Gaius"
            },
            {
                "verse": "Forte cruentatas fons habuisset aquas,"
            },
            {
                "verse": "Ipsa ego, nulla mora est, eadem per vulnera praeceps"
            },
            {
                "verse": "Foedassem limphas saucia ab ense suas."
            },
            {
                "verse": "Atque ut vos quondam fidi cecidistis amantes,"
            },
            {
                "verse": "Quorum purpureo mota cruore rubent,"
            },
            {
                "verse": "Sic fuerat nobis aequali morte cadendum:"
            },
            {
                "verse": "Extinctos arbor texerat una duos,"
            },
            {
                "verse": "Fons unusque duos traiectos ense tulisset"
            },
            {
                "verse": "Et quae nunc vitrea est nunc aqua nigra foret."
            },
            {
                "verse": "Vos etiam ut semper memori vivetis in aevo,"
            },
            {
                "verse": "Sic nostrae mortis viveret altus honos."
            },
            {
                "verse": "Haec quoque marmoribus posuissem carmina nostris,"
            },
            {
                "verse": "Quae caneret molli quilibet ore legens:"
            },
            {
                "verse": "'Marrasius propria periere atque Angela dextra;"
            },
            {
                "verse": "Consumpti cineres hic posuere suos'."
            },
            {
                "verse": "Perge ergo ut valeas, vitae spes unica nostrae:"
            },
            {
                "verse": "Si valeas, nostrae causa salutis eris."
            },
            {
                "verse": "Nonne es tu ille meus quo non mihi carior ullus,"
            },
            {
                "verse": "Marrasius Siculo vectus ab orbe meus?"
            },
            {
                "verse": "Ille es qui tepidos movisti solus amores,"
            },
            {
                "verse": "Ille es flammatas qui geris ore faces,"
            },
            {
                "verse": "Quem quotiens video, totiens incensa videndo"
            },
            {
                "verse": "Delitias videor laeta videre meas."
            },
            {
                "verse": "Ante tuos vultus posuit sua castra Cupido"
            },
            {
                "verse": "Deque tuis oculis spicula iacta volant."
            },
            {
                "verse": "Quae non arderet saevis truculentior ursis,"
            },
            {
                "verse": "Esset et irato surdior illa freto."
            },
            {
                "verse": "Ferrea non ego sum neque sum de tigride nata,"
            },
            {
                "verse": "At placidus sanguis nobile corpus alit;"
            },
            {
                "verse": "Nec te crediderim rapidos genuisse leones,"
            },
            {
                "verse": "Nec rigidum fixo corde adamanta geris."
            },
            {
                "verse": "Te clari exornant mores, te vivida virtus,"
            },
            {
                "verse": "Te decor atque altae nobilitatis honos."
            },
            {
                "verse": "Et tibi frons laeta est et amica virentibus annis"
            },
            {
                "verse": "Ingenuusque tuo splendor in ore sedet."
            },
            {
                "verse": "Illa gerit silices et clauso in pectore ferrum,"
            },
            {
                "verse": "Quae talem imprudens nescit amare virum."
            },
            {
                "verse": "Cetera praetereo, sed me tua sancta poesis"
            },
            {
                "verse": "Movit et ardentes misit in ore faces."
            },
            {
                "verse": "Illa animum miro tepidum succendit amore:"
            },
            {
                "verse": "Saeva pharetrati sentio tela dei."
            },
            {
                "verse": "Numen inest cunctis et mens divina poetis,"
            },
            {
                "verse": "Non laedit vates si movet ira Iovem;"
            },
            {
                "verse": "Quicquid habent celebres a diis cepere poetae,"
            },
            {
                "verse": "Quicquid agant sanctis vatibus astra favent."
            },
            {
                "verse": "Quod cupiunt docti divorum munere vates"
            },
            {
                "verse": "Efficiunt; superos in sua vota trahunt."
            },
            {
                "verse": "Allicit ut reliquos teneras sic Musa puellas;"
            },
            {
                "verse": "Si nolint, summus Iuppiter ipse iubet."
            },
            {
                "verse": "Tutius est sanctos celebres et amare poetas:"
            },
            {
                "verse": "Cautius hi sapiunt quid sub amore latet."
            },
            {
                "verse": "Cetera turba ferat cupidas in proelia dextras,"
            },
            {
                "verse": "Vomere scindat humum vel mare navigiis."
            },
            {
                "verse": "Hoc proprium est vatum, propria est haec cura deorum,"
            },
            {
                "verse": "Quid sapit ardentes inscia turba focos?"
            },
            {
                "verse": "At quia tu nostram potuisti innectere mentem,"
            },
            {
                "verse": "Laetor in ingenio, clare poeta, tuo."
            },
            {
                "verse": "Laetor in ingenio, clare poeta, tuo."
            },
            {
                "verse": "Ut quondam Gallo placuit sua blanda Licoris"
            },
            {
                "verse": "Lesbiaque, ut fertur, grata, Catulle, tibi;"
            },
            {
                "verse": "Ut fuit Ovidii cantata Corinna, Properti"
            },
            {
                "verse": "Cinthia et ut Nemesis pulchra, Tibulle, tua;"
            },
            {
                "verse": "Sic ego Marrasii ferar Angelina Sicani,"
            },
            {
                "verse": "Aeternumque tuo carmine nomen erit."
            },
            {
                "verse": "Hoc unum superest, ut me miseratus amantem"
            },
            {
                "verse": "Excipias nostros in tua iura sinus."
            },
            {
                "verse": "Tu me ardere facis, tu me languere furentem:"
            },
            {
                "verse": "Causa meae vitae causaque mortis eris;"
            },
            {
                "verse": "Tu nostrum sidus, tu gloria nostra perennis,"
            },
            {
                "verse": "Omnia tu nostrae iura salutis habes;"
            },
            {
                "verse": "Forsitan obducens mihi frontem et lumina fingo"
            },
            {
                "verse": "Interdum vultus nolle videre tuos."
            },
            {
                "verse": "Rectius id factum est meque ipsam cauta repressi,"
            },
            {
                "verse": "Ut lateant vulgus crimina nostra loquax."
            },
            {
                "verse": "Forma fuit teneris semper suspecta puellis,"
            },
            {
                "verse": "Blanda nocet sanctae forma pudicitiae."
            },
            {
                "verse": "Verum, si qua sapit, quod amat sapientius ardet;"
            },
            {
                "verse": "Saepe quod optaret docta puella negat."
            },
            {
                "verse": "Nunc ego per nostrum qui nos flammavit amorem"
            },
            {
                "verse": "Te rogo perque alti regia celsa Iovis"
            },
            {
                "verse": "Hanc tueare animam quae in te conversa profundit"
            },
            {
                "verse": "Quotquot habet blandas, magne poeta, preces\"."
            }
        ],
        [
            {
                "verse": "Maestus eram; veniunt ad me tua carmina, Veggi,"
            },
            {
                "verse": "Excutiuntque meum dulcia verba metum."
            },
            {
                "verse": "Et decies postquam et totiens tua dicta relegi"
            },
            {
                "verse": "Et quom terdecies, tunc placuere magis."
            },
            {
                "verse": "Namque lira et fidibus nostrum venere Camenae"
            },
            {
                "verse": "Ad thalamum, cithara venit Apollo tua;"
            },
            {
                "verse": "Et cecinit nivea vestitus pectora veste"
            },
            {
                "verse": "Pexit et auricomum lucidus arte caput,"
            },
            {
                "verse": "Quamvis incomptis solet errabunda capillis"
            },
            {
                "verse": "Tempora et incultas undique ferre comas;"
            },
            {
                "verse": "Et cecinere tuum, Phoebo saltante, sorores"
            },
            {
                "verse": "Carmen et alternis saltibus ille canit."
            },
            {
                "verse": "Splendida post sequitur coetum Angelina dearum"
            },
            {
                "verse": "(Splendidior cunctis ipsa deabus erat)"
            },
            {
                "verse": "Et gemitum et luctus et quem sufferre dolorem"
            },
            {
                "verse": "Vix poteram excussit carmine sola tuo."
            },
            {
                "verse": "Tale tuum carmen, quo me solatus amantem es,"
            },
            {
                "verse": "Quale fuit, dixit: \"Sicilis esse volo\"."
            },
            {
                "verse": "Angela vera fuit, sed non persona locuta"
            },
            {
                "verse": "Ulla fuit, quamvis Angela ficta fuit."
            },
            {
                "verse": "Hos inter cantus subito moribunda resurgunt"
            },
            {
                "verse": "Pectora, deinde abiit pallidus ore color;"
            },
            {
                "verse": "Non minor et nostro datur his medicina labori"
            },
            {
                "verse": "Quam data Romuleis quaeque Sabina fuit."
            },
            {
                "verse": "Praeterea ante oculos posuit tua Musa Catonem"
            },
            {
                "verse": "Et te, quem pedibus sola elegia premit."
            },
            {
                "verse": "Antoni vatis divino carmine laeti"
            },
            {
                "verse": "Aeternam famam saecla futura colent:"
            },
            {
                "verse": "Ovidii eloquium nec te, lascive Properti,"
            },
            {
                "verse": "Horrescit, nec si vivus uterque foret."
            },
            {
                "verse": "Ante alios alium ponunt sua iura, Catonem,"
            },
            {
                "verse": "Quem Lex et Musae et sancta Poesis amant."
            },
            {
                "verse": "Magna tuis calamis referatur gratia, Veggi:"
            },
            {
                "verse": "Namque ego servatus carmine teque fui."
            },
            {
                "verse": "Dii te perpetuent, cuncta et per saecula laetum"
            },
            {
                "verse": "Reddant, sint vitae stamina longa tuae"
            },
            {
                "verse": "Et neu frigescant vires; mihi micte Thaliam"
            },
            {
                "verse": "Cum cithara et cantu carminibusque tuis."
            }
        ],
        [
            {
                "verse": "Non opus est Scithicum senibus disquirere fontem,"
            },
            {
                "verse": "Quo sub demersis prima iuventa redit."
            },
            {
                "verse": "Siccus apud Scithiam per saxa latentia repit,"
            },
            {
                "verse": "Funditat et limphas ante Senense forum."
            },
            {
                "verse": "Hic situs in media fons est argenteus urbe"
            },
            {
                "verse": "Et tumulus vivis ossibus ille meis."
            },
            {
                "verse": "Phoebus ab Eoo roseas quom solvit habenas"
            },
            {
                "verse": "Mane, videt Gai lumine fontis aquas."
            },
            {
                "verse": "Quaecumque hos latices haurit, quaecumque liquores,"
            },
            {
                "verse": "Et calet in primis et iuvenescit anus."
            },
            {
                "verse": "Vidi ego, Nestoreos qui iam transiverat annos,"
            },
            {
                "verse": "Summersum iuvenis membra referre senem."
            },
            {
                "verse": "Sed si forte meis tete iuvenescere sentis"
            },
            {
                "verse": "Versibus, his limphis uda papyrus erat:"
            },
            {
                "verse": "Non versus fecere mei, nec inepta poesis,"
            },
            {
                "verse": "Sed quibus aspersus saepe libellus aquis."
            },
            {
                "verse": "Fons hic exornat iuvenes urbemque Senensem;"
            },
            {
                "verse": "Numen habet: laqueos, retia, mella, iocos,"
            },
            {
                "verse": "Sanguineos arcus, pharetram flammasque, sagittas"
            },
            {
                "verse": "Deposuit Gaio candida fonte Venus."
            },
            {
                "verse": "Hac satus ulterius nec vult volitare per auras:"
            },
            {
                "verse": "Exuit hic pennas deposuitque faces;"
            },
            {
                "verse": "Per turres tantum volitat nec moenia nostra"
            },
            {
                "verse": "Egreditur; fessus fonte Cupido sedet."
            },
            {
                "verse": "Algentes ardent et sunt in amore furentes,"
            },
            {
                "verse": "Quam primum biberint pocula dulcis aquae."
            },
            {
                "verse": "Huc, Leonarde, veni, sacros hausture liquores:"
            },
            {
                "verse": "Sic iuvenis fies, sic in amore furens."
            },
            {
                "verse": "Postquam marmoribus gelidoque in fonte resedi,"
            },
            {
                "verse": "Plena fuere mihi corda furore gravi."
            },
            {
                "verse": "Vellem divini raperent mea corda furores"
            },
            {
                "verse": "Ad quos me hortaris, dive poeta, tuos."
            },
            {
                "verse": "Sed ne intemperiae dubito mea pectora vexent,"
            },
            {
                "verse": "Ridiculum ut dicar qualibet urbe caput."
            },
            {
                "verse": "Si manifesta meam rapiet vesania mentem,"
            },
            {
                "verse": "Prima salus gelido mergere fonte comas."
            },
            {
                "verse": "Nam quem Gorgoneum primo appellare poetae,"
            },
            {
                "verse": "Hunc fontem Gaium tempora nostra vocant."
            },
            {
                "verse": "Cruda voluptatis si quid mea verba tulerunt,"
            },
            {
                "verse": "Carminibus nostris si qua libido fuit,"
            },
            {
                "verse": "Laus omnis Veneri detur, omnis gloria fonti:"
            },
            {
                "verse": "Quos cecini versus, hos mihi dictat aqua."
            },
            {
                "verse": "Quid tibi collibuit me inter numerare Tibullos?"
            },
            {
                "verse": "Credo meas nugas captus amore probes."
            },
            {
                "verse": "Si te ego descripsi priscos superare poetas,"
            },
            {
                "verse": "Me, licet immensus, numquam fefellit amor;"
            },
            {
                "verse": "Nec quia laudarit decepta est lingua, sed illa"
            },
            {
                "verse": "Nescivit laudes, accumulare tuas."
            },
            {
                "verse": "Postremo, ne longa trahar per devia, sacros"
            },
            {
                "verse": "Hic superat fontes numine, melle, ioco."
            },
            {
                "verse": "Huc, Leonarde, veni, suaves hausture liquores:"
            },
            {
                "verse": "Sic iuvenis fies, sic in amore furens."
            }
        ],
        [
            {
                "verse": "Credebam Gaios latices coluisse Camenas,"
            },
            {
                "verse": "Solum quae canerent impare dicta sono;"
            },
            {
                "verse": "Horrendas acies horrendaque proelia cerno,"
            },
            {
                "verse": "Karole, quae dictas his madefactus aquis."
            },
            {
                "verse": "Armatae veniunt, mirum est, e fonte sorores,"
            },
            {
                "verse": "Intrant et thalamum splendida turba meum."
            },
            {
                "verse": "Secum blanditias lascivaque verba ferebant"
            },
            {
                "verse": "Otiaque et plausus delitiasque prius:"
            },
            {
                "verse": "Consuevere comas niveis ornare ligustris,"
            },
            {
                "verse": "Cingebat frontem fulva corona suam;"
            },
            {
                "verse": "COnsuevere caput viridi connectere oliva,"
            },
            {
                "verse": "Stabat et auratis vestibus arte nitor;"
            },
            {
                "verse": "Aurea per flavos serpebat spira capillos,"
            },
            {
                "verse": "Ornabat nitidas candida gemma manus."
            },
            {
                "verse": "Nunc clipeos hastasque ferunt parmamque sudemque"
            },
            {
                "verse": "Pilaque; sunt manibus tela verenda suis."
            },
            {
                "verse": "Carmen voce gravi me me offendere canentem"
            },
            {
                "verse": "Ranarum et murum bella timenda Iovi."
            },
            {
                "verse": "Dum legerem timui Meridarpaga Borborophontes:"
            },
            {
                "verse": "Ut timeam maior sollicitudo fuit."
            },
            {
                "verse": "Obstupui medius galeata per agmina murum:"
            },
            {
                "verse": "Territus hinc ranis, inde deabus eram."
            },
            {
                "verse": "Nec me interpellant nymphae tua dicta legentem;"
            },
            {
                "verse": "Talia perlectis una locuta fuit:"
            },
            {
                "verse": "\"Karolus udus aquis et nostro numine dignus"
            },
            {
                "verse": "Pollicitus centum est caedere rite boves."
            },
            {
                "verse": "Bos ubi centenus? Quando centena dabuntur"
            },
            {
                "verse": "Munera? Vota dei persoluenda volunt."
            },
            {
                "verse": "Ipse boves habeat centum totidemque capellas"
            },
            {
                "verse": "Atque sua irroret iugera sola Tagus."
            },
            {
                "verse": "Nos volumus cantet titulos et numina nostra,"
            },
            {
                "verse": "Quom testudineam pulsat Apollo liram."
            },
            {
                "verse": "Centum elegos faciat, centena poemata nobis"
            },
            {
                "verse": "Poscat et accipiet grandia dona sinu\"."
            },
            {
                "verse": "\"Accipite hos, dixi, seque hoc absolvite voto:"
            },
            {
                "verse": "Centum elegos pro se composuisse libet\"."
            },
            {
                "verse": "Illa refert: \"Sua sunt gratissima carmina nobis,"
            },
            {
                "verse": "Sunt et apollineis illa canenda sonis."
            },
            {
                "verse": "Lauro ornandus erit, nisi sit quod serta corymbis"
            },
            {
                "verse": "Laurea nique hederis vincat honore comas\"."
            },
            {
                "verse": "Inde abiere omnes et me sibi multa volentem"
            },
            {
                "verse": "Quaerere destituunt diffugiuntque thorum."
            },
            {
                "verse": "Centum elegos una petierunt voce puellae;"
            },
            {
                "verse": "Centum elegos placida scribere mente velis."
            },
            {
                "verse": "Karole, rivus aquae manat qui fonte Senensi"
            },
            {
                "verse": "Nec tibi nec cuiquam despiciendus eat."
            },
            {
                "verse": "Tarquini coniunx Gaios libasse liquores"
            },
            {
                "verse": "Fertur et ante alias facta puella proba est;"
            },
            {
                "verse": "Hinc proba quaeque fuit primaeva aetate puella"
            },
            {
                "verse": "Et Tanaquil primo Gaia vocata fuit."
            },
            {
                "verse": "Hunc Gaium vocitant certe a probitate sororum"
            },
            {
                "verse": "Fontem, quem celebrant numina sacra novem."
            },
            {
                "verse": "Karole, crede mihi, non haec sententia nostra est:"
            },
            {
                "verse": "Quae cecini foliis verba Sibylla dedit."
            },
            {
                "verse": "Obsequere interea, quamvis tua carmina Homerum"
            },
            {
                "verse": "Spirant et quamvis numen Homerus habet."
            },
            {
                "verse": "Namque polita nimis nimis et limata fuere"
            },
            {
                "verse": "Carmina Phoebeo suscipienda sinu."
            },
            {
                "verse": "Certant Virgilio, sunt et certantia Homeri"
            },
            {
                "verse": "Versibus et certant si qua Tibullus habet."
            },
            {
                "verse": "Sive Helicone tui fundantur saepe capilli,"
            },
            {
                "verse": "Sive caballina sparserit unda pedes,"
            },
            {
                "verse": "Seu iuga Parnasi spatiere per ardua montis,"
            },
            {
                "verse": "Sive per Ascraeos iveris ipse lacus,"
            },
            {
                "verse": "Sive habites villas aut florea rura pererres,"
            },
            {
                "verse": "Sive suburbanas legeris arte rosas,"
            },
            {
                "verse": "Sive ubicumque velis requiescere, protinus illuc"
            },
            {
                "verse": "Adveniet celeri quaeque Thalia pede,"
            },
            {
                "verse": "Ut timeam Gaio repetant te fonte relicto"
            },
            {
                "verse": "Atque habitent pectus turba decora tuum."
            },
            {
                "verse": "Musas nec metuas, nam si te linquere vellent"
            },
            {
                "verse": "Et Phoebus fugeret, te Nicolaus amat:"
            },
            {
                "verse": "Hic habet et Musas et mille poemata, mille"
            },
            {
                "verse": "Historias, priscos et bene noscit avos."
            },
            {
                "verse": "Eia agites, postquam cecinisti parva sub antro"
            },
            {
                "verse": "Maeonio, Antiphaten! Eia Ciclopa agites!"
            },
            {
                "verse": "Non facile est clarum quicquam componere, siquis"
            },
            {
                "verse": "Neglexit primo scribere velle iocos."
            },
            {
                "verse": "Non pelagi tumidos fluctus secuisset Iason,"
            },
            {
                "verse": "Is nisi per tenues saepius isset aquas;"
            },
            {
                "verse": "Qui postquam medium sulcavit nauta profundum,"
            },
            {
                "verse": "Auratae ad patriam vellera vexit ovis."
            },
            {
                "verse": "Cortice populeo ni sese armasset Achilles,"
            },
            {
                "verse": "Fixisset timidas ni prius ille feras,"
            },
            {
                "verse": "Vulcani tam magna humeris numquam arma tulisset,"
            },
            {
                "verse": "Sanguine ab Hectoreo nec rubuisset humus."
            },
            {
                "verse": "Muribus et ranis nisi praelusisset Homerus"
            },
            {
                "verse": "Iliadi, magnum non cecinisset opus."
            },
            {
                "verse": "Et postquam eloquio cantasti parva rotundo,"
            },
            {
                "verse": "Adgredere aeternam, te precor, Iliadem."
            },
            {
                "verse": "Ulterius proprias non vult errare per urbes"
            },
            {
                "verse": "Maeonides, Tuscas vult habitare domos."
            },
            {
                "verse": "Ilias, antiqui quam nescivere poetae"
            },
            {
                "verse": "Transferre et Latiis edere quippe novam,"
            },
            {
                "verse": "Mavult in linguam per te migrare Latinam"
            },
            {
                "verse": "Quam velit Argolicas nunc habitare casas."
            },
            {
                "verse": "Te petit iste labor, tibi gloria summa relicta est"
            },
            {
                "verse": "Sitque humeris validis sarcina grata tuis."
            },
            {
                "verse": "Sed prius his nymphis placida parere decorum est"
            },
            {
                "verse": "Mente: fac extollas nomen ad astra suum."
            },
            {
                "verse": "Centum elegos una petierunt voce puellae;"
            },
            {
                "verse": "Centum elegos placida scribere mente velis."
            }
        ],
        [
            {
                "verse": "Cornelius, dirae pavidus formidine pestis,"
            },
            {
                "verse": "Se miserum! dixit: \"Terra beata vale!"
            },
            {
                "verse": "Angelina vale tuque o formosa valeto"
            },
            {
                "verse": "Eva et convaleant gaudia nostra Senae!\""
            },
            {
                "verse": "Cornelius mortem fugitat, non ut sibi vita"
            },
            {
                "verse": "Carior est oculis, Angela pulchra, tuis."
            },
            {
                "verse": "Se cruciat fugiens et te te hac lege relinquit:"
            },
            {
                "verse": "Quam primum salvas velle redire Senas."
            },
            {
                "verse": "Angela, candentes libeat mactare iuvencos"
            },
            {
                "verse": "Atque boves aris multaque tura crema."
            },
            {
                "verse": "Cornelius salvus redeat vivatque saluber;"
            },
            {
                "verse": "Cornelio salvus sospite semper ero."
            },
            {
                "verse": "Ut tibi servetur, te, Corneliana, reliquit;"
            },
            {
                "verse": "Tuta manes: nullo tempore numen obit."
            },
            {
                "verse": "Vive, puella, annos ut Nestora vincere possis,"
            },
            {
                "verse": "Vincas Tithonum et Laomedontiaden."
            },
            {
                "verse": "Et postquam totidem tu, lux sua, vixeris annos."
            },
            {
                "verse": "Non maculet roseam foeda senecta cutim"
            },
            {
                "verse": "Et niveis semper sint candidiora ligustris"
            },
            {
                "verse": "Pectora, sit semper Cornelianus amor."
            }
        ],
        [
            {
                "verse": "Eva, vale, quondam mea lux, mea vita, voluptas;"
            },
            {
                "verse": "Cornelius valeat, fidus ubique comes."
            },
            {
                "verse": "Servus eram laqueosque tuos et vincula solvo,"
            },
            {
                "verse": "Ut pedibus collum nulla puella premat."
            }
        ],
        [
            {
                "verse": "Margara, siquis erit merito tibi dignus amari,"
            },
            {
                "verse": "Fabritius cunctis anteferendus erit."
            },
            {
                "verse": "Omnibus ex rebus sunt elicienda vetustis"
            },
            {
                "verse": "Quattuor, et praestant rebus honore novis."
            },
            {
                "verse": "Primum erit ex illis, quem flexo poplite adores,"
            },
            {
                "verse": "Qui laqueo illaqueat colla fugacis, Amor."
            },
            {
                "verse": "Consule Fabritium et tu nosces cetera, namque"
            },
            {
                "verse": "Dimidiam nostri detinet ille animam."
            },
            {
                "verse": "Pone novum et veterem repetas dulcedine amorem:"
            },
            {
                "verse": "Cantabunt laudes carmina nostra tuas."
            }
        ],
        [
            {
                "verse": "Esset apud Latias formosior Eva puellas,"
            },
            {
                "verse": "Pectora ni glacie frigidiora forent."
            },
            {
                "verse": "Algentem video sese noctuque dieque"
            },
            {
                "verse": "Et friget quotiens itque reditque via."
            },
            {
                "verse": "Ignibus Aetnaeis maiores pectore flammas"
            },
            {
                "verse": "Ardentesque faces corde Sabinus habet."
            },
            {
                "verse": "Frigida, quid dubitas manibus disrumpere pectus?"
            },
            {
                "verse": "Carior est facies, quam sibi vita, tua."
            }
        ],
        [
            {
                "verse": "\"Postquam limato iecisti spicula ferro,"
            },
            {
                "verse": "Audes 'quis moritur?' dicere cruda mihi."
            },
            {
                "verse": "Quis moritur? Pulchrae moritur dilector Evai."
            },
            {
                "verse": "Te miseram! mortem Siciliensis obit."
            },
            {
                "verse": "Mortuus hoc tumulo tam dira morte Sabinus"
            },
            {
                "verse": "Claudetur; lacrimis funera flebo meis\"."
            },
            {
                "verse": "\"Si lacrimis te flere iuvat me claudier isto"
            },
            {
                "verse": "Marmore, ut aeternum nox premat una duos."
            },
            {
                "verse": "Aut ego cum lacrimis animam revocabo Sabini,"
            },
            {
                "verse": "Postquam coniungam nostra labella suis,"
            },
            {
                "verse": "Aut superincumbens moriar consumpta dolore"
            },
            {
                "verse": "Et quem non vivens mortua habebo virum\"."
            }
        ],
        [
            {
                "verse": "Si maiore opera celebres clarosque poetas"
            },
            {
                "verse": "Aut elegos coleres, doctior ipse fores."
            },
            {
                "verse": "Vellem te Musis dulces adhibere labores;"
            },
            {
                "verse": "Cures ingenium nobilitare tuum."
            },
            {
                "verse": "Aeterni vates, aeterno carmine laeti,"
            },
            {
                "verse": "Aeternam famam saecula cuncta tenent."
            },
            {
                "verse": "Sed si alio te ducit amor et pectora torquet,"
            },
            {
                "verse": "Si illaqueat mentem pulchra puella tuam,"
            },
            {
                "verse": "Ut facilem reddas versu nugeris amantem"
            },
            {
                "verse": "Et dominam flectes calliditate metri."
            },
            {
                "verse": "Omnis carminibus donata est, Petre, potestas:"
            },
            {
                "verse": "Mitescunt duri saxea corda viri."
            },
            {
                "verse": "Si tamen aeternos velles conscribere versus,"
            },
            {
                "verse": "Virgilium ante oculos nocte dieque tene;"
            },
            {
                "verse": "Si tu lascivas velles vocitare Camenas,"
            },
            {
                "verse": "Nasonis primo sit tibi nota domus."
            }
        ],
        [
            {
                "verse": "Qua monitus fueras mihi dulcis epistola ad aures"
            },
            {
                "verse": "Venit, ab ornatis verba legenda viris."
            },
            {
                "verse": "Scriptum erat in primis: \"Barnabeu, trado salutem"
            },
            {
                "verse": "Ad te ego Petrucius, comis amice, meam\"."
            },
            {
                "verse": "Non dubito is faciet limato te atque vetusto"
            },
            {
                "verse": "Eloquio ad priscam protinus ire viam."
            },
            {
                "verse": "Flecteret immitem quo quondam capta noverca est,"
            },
            {
                "verse": "Hippolytum Phaedra et mortua nulla foret."
            },
            {
                "verse": "Si Phalaris quemquam vellet comburere tauro,"
            },
            {
                "verse": "Voce sua accensum extingueret ante focum."
            },
            {
                "verse": "Proposito affixos poterit deflectere divos"
            },
            {
                "verse": "Deque tuis humeris solvere, Phoebe, liram."
            },
            {
                "verse": "Sed risu dignam volui prius ipse fabellam"
            },
            {
                "verse": "Scribere, et attendes carmina mixta ioco."
            },
            {
                "verse": "Cur sereret nullas segetes quaesivit egenum"
            },
            {
                "verse": "Dives; respondit: \"Semina quisque serit."
            },
            {
                "verse": "Tempestate alia pauci sulcare solebant"
            },
            {
                "verse": "Horrebamque famem, frigora longa, sitim."
            },
            {
                "verse": "Tunc ego fortis humo mandabam semina, laetus"
            },
            {
                "verse": "Excepi fructum ac aurea poma simul;"
            },
            {
                "verse": "Nunc potero ad tantas aliorum vivere terras,"
            },
            {
                "verse": "Dulcia vina bibam, dulcia mala legam\"."
            },
            {
                "verse": "Dives ad haec: \"Propriis implebunt horrea granis"
            },
            {
                "verse": "Agricolae et frugis quisquis avarus erit."
            },
            {
                "verse": "Adventante hieme et longaevo frigore noctis,"
            },
            {
                "verse": "Tu sine pane bibes pocula tristis aquae\"."
            },
            {
                "verse": "Despexit ditem cautum sententia egeni"
            },
            {
                "verse": "Atque urgente fame mortuus ille fuit."
            },
            {
                "verse": "Non aliam poteris causam praebere roganti"
            },
            {
                "verse": "Quam de fruge habuit dives ab agricola."
            },
            {
                "verse": "Audes humanis studiis indicere bellum?"
            },
            {
                "verse": "Indignum facinus tempora nostra vident!"
            },
            {
                "verse": "Monstra quis haec credat? Medias sitibundus ad undas"
            },
            {
                "verse": "Non bibit, ille vorax despuit ore cibos."
            },
            {
                "verse": "Temporibus primis tu solus in urbe colebas"
            },
            {
                "verse": "Rhetores, et quamvis nullus in urbe foret,"
            },
            {
                "verse": "Pauperie tunc dives eras, nunc copia egenum"
            },
            {
                "verse": "Te facit: affluxus rhetoris ipse nocet."
            },
            {
                "verse": "Non opus est monitu, quom te Andreotius ardens"
            },
            {
                "verse": "Admonuit: placidos edidit ille sales."
            },
            {
                "verse": "Si a se discedis, tu te discedis ab ipso"
            },
            {
                "verse": "Deque viro armato factus inermis eris."
            },
            {
                "verse": "Si studia atque artes fugies tu pectore nostras,"
            },
            {
                "verse": "Ex Erebo infernas ipse vocabo deas,"
            },
            {
                "verse": "Non nisi Tisiphonen et Tisiphonesque sorores,"
            },
            {
                "verse": "Aut si quid Stygio gurgite peius erit."
            },
            {
                "verse": "Irruet ante oculos Furiarum turba; timebis"
            },
            {
                "verse": "Flagra dei inferni et milia, crede, faces."
            },
            {
                "verse": "At si non fugies, sacras vocitabo Camenas,"
            },
            {
                "verse": "Aut si quid coelo dignius esse potest;"
            },
            {
                "verse": "At si non fugies, suaves opobalsama odores"
            },
            {
                "verse": "Spirent et violae, spargat et aura crocos."
            },
            {
                "verse": "Aut repetas Musas aut tot pellemus ab urbe"
            },
            {
                "verse": "Rhetores, et primas ique redique vias."
            }
        ],
        [
            {
                "verse": "Tonia formosa est et sanguine clara parentum"
            },
            {
                "verse": "Et veterum fama est nobilitata patrum."
            },
            {
                "verse": "Quando puella uterum matris delinquit et aura"
            },
            {
                "verse": "Vescitur, adventant Iuno, Diana, Venus."
            },
            {
                "verse": "Iuno thorum speciemque Venus, sed Luna pudorem"
            },
            {
                "verse": "Affert: quaeque suo munere donat eam."
            },
            {
                "verse": "Luna verecundo depinxit in ore ruborem"
            },
            {
                "verse": "Et posuit capiti sidera bina suo."
            },
            {
                "verse": "Haec ubi facta, Venus nitidis arrisit ocellis"
            },
            {
                "verse": "Et dixit: \"Rutilas spargo per ora rosas\"."
            },
            {
                "verse": "Et triplici dono donata est virgo pudica:"
            },
            {
                "verse": "Connubio stabili est tradita Mauritio;"
            },
            {
                "verse": "Et manibus divum facta est Antonia sacris"
            },
            {
                "verse": "Splendidior speculo candidiorque nive."
            },
            {
                "verse": "Felix ante alias tanto exornata marito"
            },
            {
                "verse": "Quae thalamum intrabit splendida nympha tuum!"
            },
            {
                "verse": "Festina hibernas secum consumere noctes"
            },
            {
                "verse": "Et matutinas collige prime rosas!"
            }
        ],
        [
            {
                "verse": "Non hilarem accipiat meme Trinacria tellus,"
            },
            {
                "verse": "Ni dedero Aeneae carmina mille prius."
            },
            {
                "verse": "Verbula quae niveo tu vis mea marmore pingi"
            },
            {
                "verse": "Sunt tectura piper, cinnama, thura, crocum."
            },
            {
                "verse": "Versibus ornasti tantis Marrasia Tempe,"
            },
            {
                "verse": "Ut me immortalem longa papyrus agat."
            },
            {
                "verse": "Nugas non agito, nisi sint mea plena furore"
            },
            {
                "verse": "Pectora: tunc scribo quom venit ille furor."
            },
            {
                "verse": "Silvius Aeneas cantabitur atque decora"
            },
            {
                "verse": "Picula et alteruter carmina nostra leget."
            },
            {
                "verse": "Ipse vale et laudes si mille optaveris, ora"
            },
            {
                "verse": "Ut cito diripiat pectora nostra furor."
            }
        ],
        [
            {
                "verse": "Nymphae, carus amor fugit hinc: vos currere ad ortus"
            },
            {
                "verse": "Incipite et Venetam correvocate meam."
            },
            {
                "verse": "Et te cymba, precor, nostrum quae ducis amorem,"
            },
            {
                "verse": "Quam modo puppis aquam nunc tua prora secet."
            },
            {
                "verse": "Cymba, redi subito; nam te rediisse iuvabit:"
            },
            {
                "verse": "Lignea quae modo sis, aurea puppis eris."
            },
            {
                "verse": "Fluminaque ad proram veluti nunc saxa rigete,"
            },
            {
                "verse": "Ut redeat lasso remige cymba suo."
            },
            {
                "verse": "Nymphae, carus amor fugit hinc: vos currere ad ortus"
            },
            {
                "verse": "Incipite et Venetam correvocate meam."
            },
            {
                "verse": "Dicite Hamadryades et rustica numina clament:"
            },
            {
                "verse": "\"Clausum iter ad Venetos, clausum iter ad Venetos\"."
            },
            {
                "verse": "Semper Hamadryadum coluit qui templa puerque"
            },
            {
                "verse": "Navit qui latices saepius ipse fui."
            },
            {
                "verse": "Exclament omnes et concava saxa vocabunt:"
            },
            {
                "verse": "\"Clausum iter ad Venetos, clausum iter ad Venetos\"."
            },
            {
                "verse": "Nymphae, carus amor fugit hinc: vos currere ad ortus"
            },
            {
                "verse": "Incipite et Venetam correvocate meam."
            },
            {
                "verse": "Tu, Neptune, velis extollere ad astra procellas,"
            },
            {
                "verse": "Territus ut fugiat nauta pericla maris,"
            },
            {
                "verse": "Aut tenui astrictum mare sit glacieque geluque,"
            },
            {
                "verse": "Ut neque sit remo nec via tuta pede."
            },
            {
                "verse": "Tunc tibi, Neptuno, niveum mactabo iuvencum:"
            },
            {
                "verse": "Gnosia, si libeat, Gnosia vacca cadet."
            },
            {
                "verse": "Nymphae, carus amor fugit hinc: vos currere ad ortus"
            },
            {
                "verse": "Incipite et Venetam correvocate meam."
            },
            {
                "verse": "Te, Venus, humanos superant si fata dolores"
            },
            {
                "verse": "Adversa, in saxum si mea membra rigent,"
            },
            {
                "verse": "Oro, animam e nostris fugientem siste medullis,"
            },
            {
                "verse": "Neve anima primum corpus inerme ruat."
            },
            {
                "verse": "Sed praesens facilisque meo succurre dolori;"
            },
            {
                "verse": "Corruet ante tuos candida vacca focos."
            },
            {
                "verse": "Nymphae, carus amor fugit hinc: vos currere ad ortus"
            },
            {
                "verse": "Incipite et Venetam correvocate meam."
            }
        ],
        [
            {
                "verse": "Pestis ab Etrusca postquam me depulit ora,"
            },
            {
                "verse": "Ingenio et Musis et sine amore fui,"
            },
            {
                "verse": "Et raucae nostrum ranae excussere cerebrum,"
            },
            {
                "verse": "Quae Patavi fines et loca spurca natant."
            },
            {
                "verse": "Tris inter medicos vigilavi squalidus annos,"
            },
            {
                "verse": "Hippocraten legi non sine rege Arabo."
            },
            {
                "verse": "Expertus varias herbas variosque liquores,"
            },
            {
                "verse": "Aegrotis didici ferre libenter opem."
            },
            {
                "verse": "Interea nullo caluerunt pectora amore,"
            },
            {
                "verse": "Saeva nec iniecit spicula acerbus Amor."
            },
            {
                "verse": "Nunc ego limosas timeo algentesque paludes"
            },
            {
                "verse": "Inviaque et steriles undique stagna lacus,"
            },
            {
                "verse": "Ut dubitem in saxum subito mea corpora vertant,"
            },
            {
                "verse": "Neu rigeant veluti frigida corda nives."
            },
            {
                "verse": "Cum, Francisce, tibi divum non defuit umquam"
            },
            {
                "verse": "Ingenium versus atque decoris item,"
            },
            {
                "verse": "Cum relegis nostros atque oblectaris eisdem"
            },
            {
                "verse": "Versibus, et nugae cum placuere meae,"
            },
            {
                "verse": "Ut redeant primae citharae Musaeque priores,"
            },
            {
                "verse": "Nunc tibi arundinea est quaeque petenda palus;"
            },
            {
                "verse": "Fluminaque et rivi, fontes et stagna petantur"
            },
            {
                "verse": "Et quoscumque locos splendida nympha colit."
            },
            {
                "verse": "Saepe inter salices nymphas errare videmus,"
            },
            {
                "verse": "Saepe inter calamos, saepius inter aquas."
            },
            {
                "verse": "Excerpenda tibi nunc est ex vallibus istis"
            },
            {
                "verse": "Nympha decora meis saepe canenda sonis."
            },
            {
                "verse": "Hos habeat mores: mentemque animumque modestum,"
            },
            {
                "verse": "Nec modo sit facilis, nec modo cruda nimis;"
            },
            {
                "verse": "Gaudeat interdum me praetereunte, revolvat"
            },
            {
                "verse": "Interdum faciem dissimuletque suam;"
            },
            {
                "verse": "Nec me discruciet quotiens me viderit illa,"
            },
            {
                "verse": "Laeta nec ex abitu saepe sit illa meo;"
            },
            {
                "verse": "Illa mihi facie nitida vultuque sereno"
            },
            {
                "verse": "Rideat, ut nostrum bulliat igne iecur;"
            },
            {
                "verse": "Illa Medusaeo nec me respexerit ore:"
            },
            {
                "verse": "Sim velut Aglauros, frigidus unde lapis;"
            },
            {
                "verse": "Me flentem si quando etiam tristemque videret,"
            },
            {
                "verse": "Se mitem atque hilarem praebeat illa mihi."
            },
            {
                "verse": "Hanc mihi si dederis divam, Francisce, puellam,"
            },
            {
                "verse": "Mille elegos fingam conficiamque sibi."
            },
            {
                "verse": "Hoc mihi natura est: nisi sim devinctus amore,"
            },
            {
                "verse": "Nulla fluunt nostro carmina docta sinu."
            },
            {
                "verse": "Nec tibi deficient ex nostro carmine, laudes"
            },
            {
                "verse": "Atque mihi aeterno tempore amicus eris."
            }
        ],
        [
            {
                "verse": "Quam timui, ante meos oculos obiecta Medusa es"
            },
            {
                "verse": "Et mea tu laqueo colla superba ligas."
            },
            {
                "verse": "Scis, renui faciemque tuam mihi saepe minantem"
            },
            {
                "verse": "Extimui et mores insidiasque tuas."
            },
            {
                "verse": "Quid, si te fugio, me firmius ipsa catena"
            },
            {
                "verse": "Stringis? Si redeo, me quid iniqua fugis?"
            },
            {
                "verse": "Tu quotiens nostros mutasti carmine vultus?"
            },
            {
                "verse": "Tu quotiens oculis pectora tota tuis?"
            },
            {
                "verse": "Saepe ego vipereos sumo cervice capillos"
            },
            {
                "verse": "Oraque terna humeris stant rabiosa canis;"
            },
            {
                "verse": "Saepe fui mitis, tenero mansuetior agno"
            },
            {
                "verse": "Et mea caesaries aurea saepe fuit."
            },
            {
                "verse": "Ah quotiens stabulis foenum paleamque momordi!"
            },
            {
                "verse": "Excubui quotiens more timentis apri!"
            },
            {
                "verse": "Me celerem quotiens texit fumaria vestis,"
            },
            {
                "verse": "Nec mihi pistori ianua aperta fuit!"
            },
            {
                "verse": "In me praecipites veniunt qui moenia lustrant,"
            },
            {
                "verse": "Pervigiles cursant in mea crura canes;"
            },
            {
                "verse": "Teque iubente canis mea sumpsit imago figuram:"
            },
            {
                "verse": "Quem lanient hostem non habuere canes."
            },
            {
                "verse": "Efficior tener atque macer, pinguissimus; adde"
            },
            {
                "verse": "Uno eodemque die vir, puer atque senex."
            },
            {
                "verse": "Quid referam? Convertor amans in mille figuras"
            },
            {
                "verse": "Quaque die et totidem nocte silente novas."
            },
            {
                "verse": "Brachia tu quamvis mutasti et corpora nostra,"
            },
            {
                "verse": "Non animum poteris, blanda Medusa, meum."
            },
            {
                "verse": "Contribuere mihi nascenti sidera legem"
            },
            {
                "verse": "Et connexa pari fila fuere manu,"
            },
            {
                "verse": "Ut numquam sine amore velint mea corda manere,"
            },
            {
                "verse": "Seu Paris ipse mihi, seu mihi Nestor ero."
            },
            {
                "verse": "Ergo si quis erit qui me prohibebit amare,"
            },
            {
                "verse": "Ixionis poterit sistere nempe rotam,"
            },
            {
                "verse": "Tantaleamve sitim poterit sedare famemque"
            },
            {
                "verse": "Vulturis; impleta vasa ferentur aqua."
            },
            {
                "verse": "Brachia tu quamvis mutasti et corpora nostra,"
            },
            {
                "verse": "Non animum poteris, blanda Medusa, meum."
            },
            {
                "verse": "Te propter quotiens faciem percusserat imber"
            },
            {
                "verse": "Dempserat et capiti tegmina nostra furens!"
            },
            {
                "verse": "Saepe per ardentes movi vestigia soles"
            },
            {
                "verse": "Et redii hiberna quam madefactus aqua;"
            },
            {
                "verse": "Saepe mihi placuit ventis committere navem,"
            },
            {
                "verse": "Saepe suam venti commaculare fidem."
            },
            {
                "verse": "Mobilior quamquam tu sis quam ventus et unda,"
            },
            {
                "verse": "Cur tamen in te una stat mea fixa fides?"
            },
            {
                "verse": "Herculeos sibi quisque animos assumat amator,"
            },
            {
                "verse": "Damnaque sub domina deteriora feret."
            },
            {
                "verse": "Ipse ego pro nihilo facio, mihi crede, labores"
            },
            {
                "verse": "Herculis: ingredior Tartara mille vices,"
            },
            {
                "verse": "Tartareusque canis, superas extractus ad auras,"
            },
            {
                "verse": "Venit et extimuit meque meamque manum;"
            },
            {
                "verse": "Et Furiae infernae me cognovere furentem"
            },
            {
                "verse": "Et mirata meum dira Chimaera caput."
            },
            {
                "verse": "Ad me confugiat Stygiam transnare paludem"
            },
            {
                "verse": "Qui cupit, inferni si bene nescit iter:"
            },
            {
                "verse": "Notum iter et sedes et quae sub nocte volantes"
            },
            {
                "verse": "Perpetiuntur aves et vada, cymba, Charon."
            },
            {
                "verse": "Vix poteram prius ipse leves sufferre labores,"
            },
            {
                "verse": "Nunc graviora libens et leviora puto."
            },
            {
                "verse": "Nulla subest illi potior medicina labori,"
            },
            {
                "verse": "Quam veniat, domina, sub dicione tua."
            },
            {
                "verse": "Ah, quotiens volui committere lumina somno!"
            },
            {
                "verse": "Fugerat at somnus lumina clausa meus."
            },
            {
                "verse": "Ante tuos postes noctem vigilavimus omnem;"
            },
            {
                "verse": "Praeterii ante illos lumine mille vices."
            },
            {
                "verse": "Si qua datur somno requies, si lassa quiescunt"
            },
            {
                "verse": "Membra thoro, in mentem blanda Medusa venis."
            },
            {
                "verse": "Aestivus quotiens dum sol exureret agros,"
            },
            {
                "verse": "Intrarunt guttur pocula nulla meum!"
            },
            {
                "verse": "Multotiens sine pane diem consumpsimus omnem,"
            },
            {
                "verse": "Vexabat quamvis viscera nostra fames."
            },
            {
                "verse": "Consueram lacrimas nullas perfundere, sive"
            },
            {
                "verse": "Mortua mater erat, vel meus ipse pater;"
            },
            {
                "verse": "Unde sit admiror mihi nunc data copia flendi."
            },
            {
                "verse": "Non nisi sunt lacrimis lumina plena meis."
            },
            {
                "verse": "Iuppiter, ut fama est, periuria ridet amantum,"
            },
            {
                "verse": "Sic lacrimas ridet nocte dieque meas."
            },
            {
                "verse": "Totque fui postquam poenas ego passus amaras,"
            },
            {
                "verse": "Tu nostri luctus es miserata graves"
            },
            {
                "verse": "Et mihi dixisti: \"Relegas quid epistola dictat"
            },
            {
                "verse": "Nostra brevis, quam nunc aurea fila ligant\"."
            },
            {
                "verse": "Tunc ego: \"Complures oculos quam pastor habebat"
            },
            {
                "verse": "Argus, quam coelo sidera nocte micant\"."
            },
            {
                "verse": "Et subito, nivea vestitus pectora veste,"
            },
            {
                "verse": "Nocte sub obscura prata secanda peto."
            },
            {
                "verse": "Luciferi ante ortum felicia gramina legi"
            },
            {
                "verse": "Quae fuerant atro sanguine tincta lupi;"
            },
            {
                "verse": "Et mihi per gelidos campos quaesita cicuta est"
            },
            {
                "verse": "Et quae cantantes adiuvat herba manus."
            },
            {
                "verse": "Quin etiam ad tumulos media sub nocte resedi"
            },
            {
                "verse": "Et traxi digitis virginis ossa meis."
            },
            {
                "verse": "Per similes artus facta est tibi cerea imago"
            },
            {
                "verse": "Et cordi infixa est ferrea fortis acus."
            },
            {
                "verse": "Suppositum Veneri Martem cum vidimus omnes,"
            },
            {
                "verse": "Collecta artifici profuit herba suo."
            },
            {
                "verse": "Tunc incude faber ferii et fornace metallum"
            },
            {
                "verse": "Excoxi et factus anulus inde fuit."
            },
            {
                "verse": "Quantum in amore valet tu scis, mea diva puella,"
            },
            {
                "verse": "Aureus hic nostra circulus arte cavus."
            },
            {
                "verse": "Namque obscura die facta est nox clarior omni,"
            },
            {
                "verse": "Qua concessisti gaudia cuncta thori."
            },
            {
                "verse": "Tecum si possem tales consumere noctes!"
            },
            {
                "verse": "Nox aeterna, veni; lux reditura, fuge."
            }
        ],
        [
            {
                "verse": "Non nisi de sancta volui, clarissime princeps,"
            },
            {
                "verse": "Pace loqui nostris versibus atque iocis."
            },
            {
                "verse": "Pax tranquilla tuos populos sine fine tenebit:"
            },
            {
                "verse": "Tu pius et verus pacis amator ades."
            },
            {
                "verse": "Fortis es et iustus non iusto tempore princeps,"
            },
            {
                "verse": "Quem tibi subiecti numinis instar habent;"
            },
            {
                "verse": "Tu iuvenis natu, sed prudentissimus heros,"
            },
            {
                "verse": "Tu regis imperiis regna paterna tuis;"
            },
            {
                "verse": "Atque ita tu populos, cives gentemque gubernas,"
            },
            {
                "verse": "Ut videare tuis anteferendus avis;"
            },
            {
                "verse": "Atque ita tu cunctis dignos largiris honores,"
            },
            {
                "verse": "Ut te divinum quilibet esse putet."
            },
            {
                "verse": "Est opulenta viris urbs haec Ferraria multis:"
            },
            {
                "verse": "Hospitium pacis te duce semper erit."
            },
            {
                "verse": "Non minus et patris semper fuit aucta triumphis"
            },
            {
                "verse": "Tellus finitimis invidiosa locis."
            },
            {
                "verse": "Hesperia de gente truces mortale duellum"
            },
            {
                "verse": "Expleturi hostes hic habuere locum."
            },
            {
                "verse": "Indixere diem pro se sibi quisque tyrannus:"
            },
            {
                "verse": "Armati veniunt ad fera bella viri;"
            },
            {
                "verse": "Dumque animus dubio, dum mors vicina videtur,"
            },
            {
                "verse": "Divisit sapiens proelia voce parens:"
            },
            {
                "verse": "Quos neque magna ducum nec magna potentia regum,"
            },
            {
                "verse": "Hos potuit genitor conciliare tuus."
            },
            {
                "verse": "Adde quod et Latiis erat exitiale periclum"
            },
            {
                "verse": "Urbibus et multis bella futura malis,"
            },
            {
                "verse": "Et populi atque duces accingebantur ad arma"
            },
            {
                "verse": "Atque erat Italicis una ruina deis"
            },
            {
                "verse": "Ni pater illustris tecum posuisset opimam"
            },
            {
                "verse": "Pacem inter Venetos anguigerumque Ducem."
            },
            {
                "verse": "Conticeo proavos quibus exornaris ab aevo,"
            },
            {
                "verse": "Unde Estense genus, quis, Leonelle, parens."
            },
            {
                "verse": "Magnum opus et magnas res scribere non sine magno"
            },
            {
                "verse": "Ingenio et nostrum quam puerile vides."
            },
            {
                "verse": "Sed si forte meum nunc fortunatius esset"
            },
            {
                "verse": "Ingenium, canerem teque tuamque domum."
            },
            {
                "verse": "Gaudeo quod studiis, rarum est hoc tempore, princeps"
            },
            {
                "verse": "Deditus humanis clarus et eloquio es."
            },
            {
                "verse": "Maecenas obiit, simul oppetiere poetae;"
            },
            {
                "verse": "Sed tibi nascetur, dive, poeta tuus."
            },
            {
                "verse": "Est opulenta viris urbs haec Ferraria multis:"
            },
            {
                "verse": "Hospitium pacis te duce semper erit."
            },
            {
                "verse": "Est Baccho Cererique etiam gratissima; Phoebus"
            },
            {
                "verse": "Hanc amat hancque colit hancque tuetur Amor."
            },
            {
                "verse": "Tantis culta deis visa est mihi dulcis; amavi"
            },
            {
                "verse": "Hanc urbem, placuit mosque genusque suum,"
            },
            {
                "verse": "Ut nulla sub parte poli perpessus iniquas"
            },
            {
                "verse": "Tot fuerim poenas totque timenda mala."
            },
            {
                "verse": "Res mira, et nostris non est audita nec ullis"
            },
            {
                "verse": "Temporibis, volui quot fera bella pati."
            },
            {
                "verse": "Audi et vera leges quot sunt discrimina amantum"
            },
            {
                "verse": "Quotque viae et quantis subdita vita malis:"
            },
            {
                "verse": "Pro nihilo faciunt et mille pericula, mille"
            },
            {
                "verse": "Mortes atque volunt mille perire modis."
            },
            {
                "verse": "Haec mihi nota via est per quam vestigia movi"
            },
            {
                "verse": "Saepius et vidi quam sit amara via."
            },
            {
                "verse": "Si tantis adiecta malis est vita, voluptas"
            },
            {
                "verse": "Una subest illi, quae mihi pluris erat;"
            },
            {
                "verse": "Haec erat ut facerem placidam facilemque puellam,"
            },
            {
                "verse": "Ut veniat domina sub dicione mea."
            },
            {
                "verse": "Post multos luctus, lites saevosque labores"
            },
            {
                "verse": "Pax tranquilla fuit non habitura modum."
            },
            {
                "verse": "Et iuvenes pacem retinent pacemque puellae:"
            },
            {
                "verse": "Si quid agunt, pacis omnia plena vides."
            },
            {
                "verse": "Pax tranquilla tuos populos sine fine tenebit:"
            },
            {
                "verse": "Tu pius et verus pacis amator ades."
            }
        ],
        [
            {
                "verse": "Larvati dicunt, princeps animose, salutem,"
            },
            {
                "verse": "Marchio, quos genuit desidiosa Venus."
            },
            {
                "verse": "Nos uno partu, nulli coniuncta marito,"
            },
            {
                "verse": "Parturiit caeca lucida nocte parens,"
            },
            {
                "verse": "Et nobis geminas facies oculosque quaternos"
            },
            {
                "verse": "Confinxit celeri composuitque manu."
            },
            {
                "verse": "Hinc Lachesis timuit cuicumque revolvere fila"
            },
            {
                "verse": "Per geminos fusos per geminasque colos."
            },
            {
                "verse": "Fata deam flentem sunt et miserata timentem"
            },
            {
                "verse": "Et statuere uno funera nostra die."
            },
            {
                "verse": "Tandem nostra parens divos et fata rogavit,"
            },
            {
                "verse": "Nec potuit lacrimis fata movere suis,"
            },
            {
                "verse": "Sed sibi deflenti nos concessere renasci"
            },
            {
                "verse": "Postque mori, annalis conficiendo iocos."
            },
            {
                "verse": "\"Vita brevis sit, laeta tamen, sat mensibus unis,"
            },
            {
                "verse": "Dixere, ut Lachesis stamina pauca neat."
            },
            {
                "verse": "Larva oculis oculos comedat digitosque nitentes"
            },
            {
                "verse": "Cum digitis, crescat semper edendo fames."
            },
            {
                "verse": "Protea Vertumnumque patrem Dryopemque sequantur,"
            },
            {
                "verse": "Censores habeant undique mille senes"
            },
            {
                "verse": "Et dicant quaecumque velint impune loquentes,"
            },
            {
                "verse": "Sive iocosa velint, sive pudenda velint."
            },
            {
                "verse": "Bacchus avus: celebrent sua dulcia templa nepotes"
            },
            {
                "verse": "Larvati, epotent munera lauta patris\"."
            },
            {
                "verse": "Cum spatium vitae breve sit, Venus ipsa medetur"
            },
            {
                "verse": "Huic morbo cantu, saltibus atque lyra;"
            },
            {
                "verse": "Et nos edocuit citharam sua verba sequentem"
            },
            {
                "verse": "Artificesque pedes organa docta sequi,"
            },
            {
                "verse": "Et iussit nos tela pati, quaecumque Cupido"
            },
            {
                "verse": "Coniceret: nobis dux fuit ipse datus."
            },
            {
                "verse": "Nos monet hoc versu noctuque dieque canendo"
            },
            {
                "verse": "(Aspera non illi vox neque rauca manet):"
            },
            {
                "verse": "\"Si vixit paucos, multos si vixerat annos,"
            },
            {
                "verse": "Saxeus ille fuit, qui sine amore fuit."
            },
            {
                "verse": "Nil Iove maius erat, nil et Iove maius habetur:"
            },
            {
                "verse": "Coepit amare puer, nec sine amore senex\"."
            },
            {
                "verse": "Sed quoniam nobis est vita brevissima, ludos"
            },
            {
                "verse": "Ipse velis, festos et celebrare dies."
            },
            {
                "verse": "Marchio concelebra, heroum clarissime princeps,"
            },
            {
                "verse": "Qui laeta efficient funera nostra iocos."
            },
            {
                "verse": "Formosae pulchraeque petant tua tecta puellae,"
            },
            {
                "verse": "Est quibus aurata et candida vestis honos,"
            },
            {
                "verse": "Et cunctae Veneres, tua quas Ferraria nutrit,"
            },
            {
                "verse": "Et si qua auratis vestibus una decor,"
            },
            {
                "verse": "Ut digitos digitis possint coniungere nostris,"
            },
            {
                "verse": "Ad citharam ut possit quaeque movere pedes."
            },
            {
                "verse": "Haec si praecipias, ex Gaio fonte Camenas"
            },
            {
                "verse": "Traducam ad clari brachia longa Padi."
            },
            {
                "verse": "Maiorum laudes, titulos et gesta tuorum"
            },
            {
                "verse": "Illustremque domum et te, Leonelle, canam."
            },
            {
                "verse": "Dii tibi dent quaecumque velis, quaecumque rogabis:"
            },
            {
                "verse": "Asper qui fuerat sit tibi mitis Amor."
            },
            {
                "verse": "Dii te perpetuent, cuncta et per saecula laetum"
            },
            {
                "verse": "Reddant, nec subeat vita beata necem."
            },
            {
                "verse": "Unum oro: nostros iocundo lumine versus"
            },
            {
                "verse": "Perlege; Sicanios incipe amare viros."
            }
        ],
        [
            {
                "verse": "Nicolaus Marchio Estensisad Succinum Bentium et Marrasium Siculum"
            },
            {
                "verse": "Vos laetis oculis, laetis complector et ulnis,"
            },
            {
                "verse": "Laetitiae nati laetitiaeque patres."
            },
            {
                "verse": "Vos pax dulcis alit placidusque per otia risus,"
            },
            {
                "verse": "Vos iocus et ludus, vos comitatur amor."
            },
            {
                "verse": "Talis nostra deos Ferraria fertilis optat,"
            },
            {
                "verse": "Cum lascivus ager urbsque canora salit."
            },
            {
                "verse": "Non ego vos claros obscura nocte creatos"
            },
            {
                "verse": "Crediderim: melior iactat origo suos."
            },
            {
                "verse": "Nam vates celeber, tragici decus ordinis, olim"
            },
            {
                "verse": "Aeschylus in scaenam multa notanda tulit,"
            },
            {
                "verse": "Inter quae larvam mimis pulchrosque cothurnos:"
            },
            {
                "verse": "Sic locupletat eam versibus atque habitu."
            },
            {
                "verse": "Hinc personatae primum sonuere Camenae;"
            },
            {
                "verse": "Nutriit ast larvas insidiosa Venus."
            },
            {
                "verse": "Palpat amans, loquitur tractatque licentius artem,"
            },
            {
                "verse": "Dum larva, ut clipeo, retia operta iacit."
            },
            {
                "verse": "Nec minus antiquus larvam tibicen habebat,"
            },
            {
                "verse": "Quom festos coluit maxima Roma dies."
            },
            {
                "verse": "Larva oritur ceu myrrha, croci, rosa, lilia, odorae"
            },
            {
                "verse": "Ceu violae: cessant tempore quaeque suo."
            },
            {
                "verse": "Pectoribus tacitis generosi vivit amantis,"
            },
            {
                "verse": "Pascitur haec venis, cordibus ipsa viget."
            },
            {
                "verse": "Ergo patres nacti tales, his moribus alti:"
            },
            {
                "verse": "Ad nos non pudeat ferre gradum propius."
            },
            {
                "verse": "In primis magno veniens Ugone parente,"
            },
            {
                "verse": "Quem Phoebus lustrat quemque Minerva colit,"
            },
            {
                "verse": "Insignis Succine veni, comitante poeta"
            },
            {
                "verse": "Marrasio; Musis regia nostra sonet."
            },
            {
                "verse": "Ocius hic adsint ornatae faxo puellae,"
            },
            {
                "verse": "Narcissi plures cumque Helenis Parides."
            },
            {
                "verse": "Cantibus et cithara saltus agitate decoros,"
            },
            {
                "verse": "Ut satyri cunctos exhilarate choros,"
            },
            {
                "verse": "Virgo senex vir nupta, ioco invitante procaci."
            },
            {
                "verse": "Huius laetitiae quo meminisse queant,"
            },
            {
                "verse": "Intentus cunctos citat, ecce, Cupidinis arcus:"
            },
            {
                "verse": "Si fugiant, laesus vulnera acerba dabit."
            },
            {
                "verse": "Is namque imperium terris exercet et undis"
            },
            {
                "verse": "Inque deos omnes: sola Minerva vacat."
            },
            {
                "verse": "Huius signa subit quisquis victricia miles,"
            },
            {
                "verse": "Membra senex fiet, ast animo iuvenis."
            },
            {
                "verse": "Dum sinit ipsa dies, dum vestra decentius aetas,"
            },
            {
                "verse": "Carpite iocundo gaudia plena sinu."
            },
            {
                "verse": "Aspicite ut celeres serpant ad tempora cani,"
            },
            {
                "verse": "Quis modo caesaries flava nimis fuerat."
            },
            {
                "verse": "Aspera mox veniet dapibus regina severis,"
            },
            {
                "verse": "Quae luxum frangat, corpora tota domet,"
            },
            {
                "verse": "Urgeat edicto sensus frenare petulcos,"
            },
            {
                "verse": "Ferre sitim et duram viscera nostra famem,"
            },
            {
                "verse": "Post cantus lacrimis sanctos audire prophetas"
            },
            {
                "verse": "Et nudo ad templa saepius ire pede"
            },
            {
                "verse": "Atque oculis castis alienam cernere nuptam,"
            },
            {
                "verse": "Stringere labra simul nullaque vana loqui."
            },
            {
                "verse": "Dum datur ergo animis manifesta licentia vestris,"
            },
            {
                "verse": "Lascivum moveant ora, pedes, oculi."
            },
            {
                "verse": "Dulcior interea gnatus pia cura parentis"
            },
            {
                "verse": "Sit Leonellus ovans saltibus atque ioco,"
            },
            {
                "verse": "Promptior ut Musas ac Pallada deinde revisat:"
            },
            {
                "verse": "Intermissus enim fit labor ipse levis."
            }
        ],
        [
            {
                "verse": "Postquam tu nostris respondes, dive, tabellis,"
            },
            {
                "verse": "Postquam complacuit nostra Camena tibi,"
            },
            {
                "verse": "Gloria Marrasio dabitur non parva Sicano"
            },
            {
                "verse": "Atque futurus bonos non mihi parcus erit."
            },
            {
                "verse": "Omnia quae veteres nostri scripsere Latini"
            },
            {
                "verse": "Carmine, prosa etiam, cuncta, Guarine, sapis;"
            },
            {
                "verse": "Nec minus et Graias inter doctissimus artes,"
            },
            {
                "verse": "Sive velis prosa, carmine sive velis."
            },
            {
                "verse": "Adde quod historias scripsit quas doctior Argis"
            },
            {
                "verse": "Plutarchus transfers et meliora doces."
            },
            {
                "verse": "Non ego descripsi quam prima theatra colebant"
            },
            {
                "verse": "Larvam, sed quam nunc regia quaeque tenet."
            },
            {
                "verse": "Si primos ortus primaeva ab origine vellem"
            },
            {
                "verse": "Scribere, principium tunc mihi Tespis erat."
            },
            {
                "verse": "Post Tespim palla cum mimis atque cothurnis"
            },
            {
                "verse": "Aeschilus ad nostri tecta secundus eat."
            },
            {
                "verse": "Tunc me oblectarent dicentem haec omnia, sed nunc"
            },
            {
                "verse": "Faece nihil calamos ora peruncta iuvant."
            },
            {
                "verse": "Idcirco mimos, scaenam grandemque cothurnum"
            },
            {
                "verse": "Praeterii: non hos fabula nostra colit."
            },
            {
                "verse": "A me tibicen, populus spectator et omnis"
            },
            {
                "verse": "Tibia praeterita est praeteritaeque tubae;"
            },
            {
                "verse": "Sed ne cui dubio foret haec mea larva legenti,"
            },
            {
                "verse": "Personae alterius tempora et arma canis,"
            },
            {
                "verse": "Quae, veluti flores quando cecidere, moritur."
            },
            {
                "verse": "Larvatus moritur, quom sua larva cadit."
            },
            {
                "verse": "Nil moritur, cessare suo si tempore dicam"
            },
            {
                "verse": "Nonque mori: cessat ceu rosa quisquis homo."
            },
            {
                "verse": "Quam mihi misisti larvam, sine matre novercam"
            },
            {
                "verse": "Ipsa habet et plures est sibi nacta patres;"
            },
            {
                "verse": "Quam tibi, nullus inest genitor, sed candida mater"
            },
            {
                "verse": "Mitior atque illi nulla noverca fuit."
            },
            {
                "verse": "Ipse meam tuque ipse tuam iungamus utrasque"
            },
            {
                "verse": "Coniugioque adsint Bacchus et ipsa Venus."
            },
            {
                "verse": "Ex his ambabus nascetur filius unus,"
            },
            {
                "verse": "Monstrum, quod vultus continet ante retro."
            },
            {
                "verse": "Haec iocor, haec habui festis aptanda diebus,"
            },
            {
                "verse": "Officii ingratus ne ferar ipse tui."
            },
            {
                "verse": "Maxima carminibus referatur gratia, namque"
            },
            {
                "verse": "Perpetuo vivent carmina nostra tuis."
            }
        ],
        [
            {
                "verse": "Si qua fuere virum divina epigrammata saxis"
            },
            {
                "verse": "Insculpta obscuro nomine, clara facis."
            },
            {
                "verse": "Tanta libido animo veterum monumenta videndi"
            },
            {
                "verse": "Fixa tuo, ut mundus area parva fuit."
            },
            {
                "verse": "Hinc tibi praeclaro Musae arrisere Latinae"
            },
            {
                "verse": "Hincque tibi Argivae mille dedere iocos."
            },
            {
                "verse": "Comis es et frugi vel sancto dignus honore,"
            },
            {
                "verse": "Kyriace; hinc larvas accipe, amice, novas."
            },
            {
                "verse": "Illis siquid inest crudum aut non auribus aequum."
            },
            {
                "verse": "Si qua iuventa illis nunc videatur iners,"
            },
            {
                "verse": "Id reseca, sive ipse tua fac arte senescat,"
            },
            {
                "verse": "Iocundo ut possint lumine verba legi."
            },
            {
                "verse": "Kyriace, hoc pacto capias munuscula nostra,"
            },
            {
                "verse": "Ut mihi larvato tu comes esse velis."
            }
        ],
        [
            {
                "verse": "Temporibus diris laetor tibi, maxime Caesar,"
            },
            {
                "verse": "Postquam serta tuum circumiere caput"
            },
            {
                "verse": "Et fasces meriti vetus et diadema priorum,"
            },
            {
                "verse": "Frontem etiam cinxit fulva corona tuam."
            },
            {
                "verse": "Hoc facinus clarum, quod non potuere Latini,"
            },
            {
                "verse": "Complesti, Romam quom tetigere pedes."
            },
            {
                "verse": "Italiam confectam odiis et ad arma furentem"
            },
            {
                "verse": "Venisti atque etiam ad bella cruenta ducum,"
            },
            {
                "verse": "Auspiciisque tuis tranquilla pace relinquis"
            },
            {
                "verse": "Tu Latios populos, oppida, rura, focos."
            },
            {
                "verse": "Maecenas studiis cum sis et Iulius armis,"
            },
            {
                "verse": "Augustus pacis totius orbis eris."
            },
            {
                "verse": "Si claro voluit Maecenas vivere versu,"
            },
            {
                "verse": "Aeternus versu maluit esse deus,"
            },
            {
                "verse": "Quam sua membra forent in duro sculpta metallo,"
            },
            {
                "verse": "Aurea sive forent aenea sive forent."
            },
            {
                "verse": "Sciverat aeternos homines non posse metallum"
            },
            {
                "verse": "Efficere, historicus sive poeta facit."
            },
            {
                "verse": "Extinctus merito maiori est laude canendus"
            },
            {
                "verse": "Maecenas, vivus quam fuit ullus Otho;"
            },
            {
                "verse": "Illius extincti nomen delere senectus"
            },
            {
                "verse": "Non poterit, vivus mortuus hicque fuit."
            },
            {
                "verse": "Humanis studiis quom sis ornatus et armis,"
            },
            {
                "verse": "Arma tenes: defit qui tua gesta canat."
            },
            {
                "verse": "Numquam animo heroes, numquam ardua facta deorum"
            },
            {
                "verse": "Scribere, non umquam fortia bella fuit."
            },
            {
                "verse": "Horridus in primis strepitus, concursus equorum"
            },
            {
                "verse": "Audax, dirus erat sanguinolentus eques."
            },
            {
                "verse": "Ipse ego te postquam vidi, invictissime Caesar,"
            },
            {
                "verse": "Mutavi mentem propositumque meum,"
            },
            {
                "verse": "Unde elegos, lusus et mollia carmina linquam"
            },
            {
                "verse": "Cantaboque pari regia bella pede."
            },
            {
                "verse": "Nulla dies nostro fuit hac iocundior aevo,"
            },
            {
                "verse": "Qua tibi nunc dico: \"Maxime Caesar, ave."
            },
            {
                "verse": "Maecenas studiis cum sis et Iulius armis,"
            },
            {
                "verse": "Augustus pacis totius orbis eris."
            },
            {
                "verse": "Restat ut hunc mundum discordi lite cadentem"
            },
            {
                "verse": "Concilies: nam te sidera et astra vocant."
            },
            {
                "verse": "Parendum est superis, quorum terrena potestas"
            },
            {
                "verse": "Numine et augurio consilioque datur."
            },
            {
                "verse": "Humani generis fatum pendere videtur,"
            },
            {
                "verse": "Imminet et cunctis summa ruina deis."
            },
            {
                "verse": "Ergo, age, discordes animi iungantur in unum,"
            },
            {
                "verse": "Ne in priscum redeant tempora nostra chaos."
            },
            {
                "verse": "Dissidia et lites et tot discrimina postquam"
            },
            {
                "verse": "Dempseris ipse tua, maxime Caesar, ope,"
            },
            {
                "verse": "Tum genus et proavos et felicissima patrum"
            },
            {
                "verse": "Nomina teque prius et tua gesta canam\"."
            }
        ],
        [
            {
                "verse": "Siquis erit Latio, qui possit solvere nodos,"
            },
            {
                "verse": "Quos mihi subridens attulit alma Venus,"
            },
            {
                "verse": "Ipsus eris, sacrum calamum cui cessit Apollo"
            },
            {
                "verse": "Et citharam suavem et, sancte poeta, lyram."
            },
            {
                "verse": "Centum gallinas cum gallus pressitet unus,"
            },
            {
                "verse": "Gallus sufficiens omnibus unus erit;"
            },
            {
                "verse": "Non satura est centum mulier nec lassa priapis,"
            },
            {
                "verse": "Comperta est dicens femina nulla: \"sat est\"."
            },
            {
                "verse": "Una supervacua est etsi pulcherrima virgo"
            },
            {
                "verse": "Robusto iuveni, si foret illa Venus;"
            },
            {
                "verse": "Si teneros centum quis paedicaret ephebos,"
            },
            {
                "verse": "Milia si veniant, non erit ille satur."
            },
            {
                "verse": "Unde est orta animis tantum diversa voluptas?"
            },
            {
                "verse": "Si sapis, ornabunt myrtea serta caput."
            },
            {
                "verse": "Haec Cytherea mihi solvenda aenigmata mandat:"
            },
            {
                "verse": "Ni faciam, ex coetu me fugat illa suo."
            },
            {
                "verse": "Antoni vates, aeterno carmine laetus,"
            },
            {
                "verse": "Aeternam famam saecula cuncta tenes."
            },
            {
                "verse": "Enuclees mihi verba deae commixta tenebris;"
            },
            {
                "verse": "Est mea vita tuas inter, amice, manus."
            },
            {
                "verse": "Implicitum his curis tu me, divine poeta,"
            },
            {
                "verse": "Extricare velis, dive poeta, velis."
            }
        ],
        [
            {
                "verse": "Antonine, tuos quotiens numerabis amicos,"
            },
            {
                "verse": "Fac meus in prima parte legatur amor."
            },
            {
                "verse": "Me tulit Alvriacus non longe a litore collis,"
            },
            {
                "verse": "Me dudum Tusci detinuere Lares."
            },
            {
                "verse": "Hinc me diva suis revocatum cepit ocellis"
            },
            {
                "verse": "Angela, nunc lauro me tegit ipsa sua."
            }
        ],
        [
            {
                "verse": "Marrasius moriens vitamque animamque reliquit"
            },
            {
                "verse": "Fonte sub hoc; retegit frigidus ossa lapis."
            }
        ],
        [
            {
                "verse": "Quam tibi cui melius poteram committere versus"
            },
            {
                "verse": "Quos castigandos sciverit esse meos?"
            },
            {
                "verse": "Illis si quid inest crudum aut non auribus aequum,"
            },
            {
                "verse": "Aut lima aut dolabra tu resecare potes."
            },
            {
                "verse": "Humani interitus si quid male concino, quis te"
            },
            {
                "verse": "Philosophos inter clarior unus adest?"
            },
            {
                "verse": "Arbitrii nostri si quid male colligo, nemo"
            },
            {
                "verse": "Divinum poterit te superare virum."
            },
            {
                "verse": "Sidereos motus, errantia sidera septem"
            },
            {
                "verse": "Atque retrocessus quis trutinare potest"
            },
            {
                "verse": "Et melius praebere vias lunaeque labores"
            },
            {
                "verse": "Dicere et aequatos connumerare dies?"
            },
            {
                "verse": "Saturni atque Iovis si ex triplicitate volarunt"
            },
            {
                "verse": "Sidera et amborum linea centra scidit,"
            },
            {
                "verse": "Quicquid agit natura potens et viribus instat,"
            },
            {
                "verse": "Omne aenigma potes solvere, sancte pater."
            },
            {
                "verse": "Philosophi centum non suffecere Latini"
            },
            {
                "verse": "Nec tibi si quid habet lingua Latina decus."
            },
            {
                "verse": "Omnia rimatus veterum commenta, novorum"
            },
            {
                "verse": "Si quid honoris habent visa fuere satis."
            },
            {
                "verse": "Ingenii vis magna tui contenta Latino"
            },
            {
                "verse": "Non fuit eloquio; Graeca videre libet."
            },
            {
                "verse": "Argolicas artes, divina volumina ab Argis"
            },
            {
                "verse": "Edita, quae a claris scripta fuere viris"
            },
            {
                "verse": "Et quaesita diu tandemque inventa, Latine"
            },
            {
                "verse": "Nunc translata vides et bene lecta sapis."
            },
            {
                "verse": "Argolicis opulenta viris est reddita, quamvis"
            },
            {
                "verse": "Dives erat doctis lingua Latina suis."
            },
            {
                "verse": "Philosophi plures temptant quadrare rotundum:"
            },
            {
                "verse": "Palma Syracusio iam data palma fuit."
            },
            {
                "verse": "Amplior atque minor reperitur circulus, ergo"
            },
            {
                "verse": "Quadrato aequalis: talia Brisso refert."
            },
            {
                "verse": "Antiphon in trigonis trigona accumulare laborat,"
            },
            {
                "verse": "Ut tandem in curvam linea recta cadit."
            },
            {
                "verse": "Hi suadere queunt quod demonstrare volebant:"
            },
            {
                "verse": "Nulla sagitta ferit proxima signa virum."
            },
            {
                "verse": "Musa Syracusium voluit cantare Maronis"
            },
            {
                "verse": "Theocritum extinctum saecula trina senem;"
            },
            {
                "verse": "Sed Iacobus, Graium genuit quem Mantua civem,"
            },
            {
                "verse": "Transtulit in linguam Dorica scripta meam."
            },
            {
                "verse": "Sicelides Musae tibi se debere fatentur,"
            },
            {
                "verse": "Mantua, quas nulla laude perire sinis."
            },
            {
                "verse": "Pontifici summo Peragatur gratia primo,"
            },
            {
                "verse": "Qui transferre facis mortua dicta viri."
            },
            {
                "verse": "Mortua millenos ac incinerata per annos"
            },
            {
                "verse": "Spera Syracusii, sive cylindrus, erat."
            },
            {
                "verse": "Incipit a spira quum vult quadrare rotundum,"
            },
            {
                "verse": "Sed trigonum et spirae quadra rotunda probant."
            },
            {
                "verse": "Quadratura fuit per saecula nulla nec aevum"
            },
            {
                "verse": "Scita: Syracusio cognita prima fuit."
            },
            {
                "verse": "Theophrasti veteres plantas facit ecce novellas"
            },
            {
                "verse": "Theodorus, Graecus natus, in Urbe probus."
            },
            {
                "verse": "Conticeo innumeros quae sunt memoranda per annos,"
            },
            {
                "verse": "Quae traducta facis: solus Homerus abest."
            },
            {
                "verse": "Ulterius proprias non vult errare per urbes"
            },
            {
                "verse": "Maeonides, Latias vult habitare domos."
            },
            {
                "verse": "Si barathro ex imo revocabis ad aethera nostrum,"
            },
            {
                "verse": "Incola Romanus factus Homerus erit."
            },
            {
                "verse": "Ilias, antiqui quam nescivere Latini"
            },
            {
                "verse": "Transferre et Latiis edere quippe novam,"
            },
            {
                "verse": "Mavult in linguam per te migrare Latinam"
            },
            {
                "verse": "Quam velit Argivas nunc habitare casas."
            },
            {
                "verse": "Roma viros claros quot sint, mirabile dictu,"
            },
            {
                "verse": "Pascit pane tuo, ditat et aere tuo."
            },
            {
                "verse": "Nam quota pars orbis melior subiecta Tonanti"
            },
            {
                "verse": "Te petit atque tuos est venerata pedes."
            },
            {
                "verse": "Magnificos sumptus abs te pro Caesare factos"
            },
            {
                "verse": "Praetereo: illud agam posteriore die."
            },
            {
                "verse": "Est opus ingenio, veniunt in carmina divi;"
            },
            {
                "verse": "Non timeo: versus censor amicus eris."
            },
            {
                "verse": "A te principium, nostri quoque carminis auctor;"
            },
            {
                "verse": "Quicquid agam, semper tu mihi numen eris."
            }
        ],
        [
            {
                "verse": "Quis quis es, insignis, triplicis cui machina mundi"
            },
            {
                "verse": "Obsequitur nutu clausa et aperta tuo?"
            },
            {
                "verse": "Infera regna timent, coelestia gaudia sumunt;"
            },
            {
                "verse": "Sunt homines medii, qui inter utrumque natant."
            }
        ],
        [
            {
                "verse": "Sarsana quem genuit, Thomas sum, nunc Nicolaus"
            },
            {
                "verse": "Papa vocor quintus nomine velle Dei,"
            },
            {
                "verse": "Cui Pater omnipotens coelum terramque patentem,"
            },
            {
                "verse": "Cui sub posse meo Tartara nigra dedit."
            }
        ],
        [
            {
                "verse": "Quum vidi te velle omnes superare legendo"
            },
            {
                "verse": "Et rebus sacris velle praeesse deis,"
            },
            {
                "verse": "Praetereundo pares nec non aequando priores,"
            },
            {
                "verse": "Doctrinam cunctis posse docere tuam"
            },
            {
                "verse": "(Nec conferre pares, nec te superare priores,"
            },
            {
                "verse": "Nec tacitum poterant reddere voce sua,"
            },
            {
                "verse": "Sed tua sublimis cunctas superabat, ut omnes"
            },
            {
                "verse": "Argumenta queant discere acuta tua),"
            },
            {
                "verse": "Praesagire animum fecisti haec omina nostrum"
            },
            {
                "verse": "Et te praedixi vincere posse deos."
            },
            {
                "verse": "Non me Tiresias docuit nec Apollinis aedes,"
            },
            {
                "verse": "Sed divum ingenium cum probitate tuum."
            }
        ],
        [
            {
                "verse": "Pro! Deus in terris, cui tanta potentia regum"
            },
            {
                "verse": "Atque ducum paret, Caesaris alta subest"
            },
            {
                "verse": "Et quicquid magno et salso est a gurgite cinctum,"
            },
            {
                "verse": "Sis felix, felix: te duce scisma ruit."
            },
            {
                "verse": "Nullum maius inest monstrum et letale venenum"
            },
            {
                "verse": "Ecclesiae, humanum corruit unde genus."
            },
            {
                "verse": "Scisma cadens inter cives populosque ferendum est,"
            },
            {
                "verse": "Firma suo regi si datur una fides."
            },
            {
                "verse": "Si caput arripuit grave et insanabile vulnus,"
            },
            {
                "verse": "Ni fuerit cervix secta bipenne mala,"
            },
            {
                "verse": "Dissidia et plebis rixas et iurgia princeps"
            },
            {
                "verse": "Castigat, si non conciliare potest."
            },
            {
                "verse": "Diviso templo geminum caput esse necesse est:"
            },
            {
                "verse": "Utrumque istorum iusta fovere putant."
            },
            {
                "verse": "Si facile est multos cives coniungere in unum"
            },
            {
                "verse": "Discordesque animos inde tenere manu,"
            },
            {
                "verse": "Vix synodus poterit pastores iungere binos,"
            },
            {
                "verse": "Alter ut alterius det sua colla iugo."
            },
            {
                "verse": "Evertunt hereses populos et vota potentum;"
            },
            {
                "verse": "Scisma sequestrat eos a meliore sinu."
            },
            {
                "verse": "Ambigitur quis peior homo: qui mittit ad ignem"
            },
            {
                "verse": "Tot populos aut qui pellit ab aede bonos."
            },
            {
                "verse": "Gloria magna tibi, quam non habuere priores:"
            },
            {
                "verse": "Unio namque tuo tempore facta fuit"
            },
            {
                "verse": "Immensamque tuis veniam feliciter annis"
            },
            {
                "verse": "Addidit omnipotens, vota suprema, Deus."
            },
            {
                "verse": "Unio cum venia duo sunt clarissima mundo,"
            },
            {
                "verse": "Quas supra optari res bona nulla potest:"
            },
            {
                "verse": "Una ministrat opes, pacem vitamque quietam,"
            },
            {
                "verse": "Altera laeta Deum, sidera et astra videt."
            },
            {
                "verse": "Unam forte alii, geminas tu solus adeptus;"
            },
            {
                "verse": "Famam hanc extingui tempora nulla queunt."
            },
            {
                "verse": "Venit ab extremis hominum pars maxima Romam,"
            },
            {
                "verse": "Ploeripedes celeres ulterioris humi;"
            },
            {
                "verse": "Eoi venere, austri gelidique triones"
            },
            {
                "verse": "Et zephyri, quartas quas tuus orbis habet,"
            },
            {
                "verse": "Atque inter medios homines misere canentes"
            },
            {
                "verse": "Tellus quaeque suos et plaga quaeque suos."
            },
            {
                "verse": "Nocte sub ingenti parvo et sub sole morantes"
            },
            {
                "verse": "Iurant astra suum deposuisse situm."
            },
            {
                "verse": "Est conata tuam faciem vultumque videre"
            },
            {
                "verse": "Parrhasis et nequiit pondere pressa suo."
            },
            {
                "verse": "Laudibus addo tuis: orator principe ab Indo"
            },
            {
                "verse": "Missus iter vetitum transiit atque novum."
            },
            {
                "verse": "Res mira audita est nullo neque tempore visa,"
            },
            {
                "verse": "Postremis Indis has patuisse vias."
            },
            {
                "verse": "Abbatem fluctus Siculas divertit ad oras:"
            },
            {
                "verse": "Acceptus patria non sine honore fuit."
            },
            {
                "verse": "Lauta fuere suo placido condita sapore"
            },
            {
                "verse": "Fercula, diversae complacuere dapes."
            },
            {
                "verse": "Fine epulis posito et quae praebet mensa secunda"
            },
            {
                "verse": "Expletis, cecinit quae iubet alma fides."
            },
            {
                "verse": "Convenere viri nostri, statuere coronam"
            },
            {
                "verse": "Et cupidi quae fert India mira rogant."
            },
            {
                "verse": "Hic sermone suo, mediante interprete, fatur"
            },
            {
                "verse": "Armatos barrum ad proelia ferre viros;"
            },
            {
                "verse": "Maioresque canes nec non genus omne luporum,"
            },
            {
                "verse": "Denique erat nostris grandius omne pecus."
            },
            {
                "verse": "Sincipitis medio affixis cornibus unis"
            },
            {
                "verse": "Est fera, quae volucres unica vincit aves."
            },
            {
                "verse": "Maxima quaeque refert animalia vivere terra;"
            },
            {
                "verse": "Et quae pontus habet grandia monstra natant"
            },
            {
                "verse": "Diversa in specie nostris; hic nescius audet"
            },
            {
                "verse": "Dicere quam maius non variatque minus."
            },
            {
                "verse": "Thus et ebur sileant illaque opobalsama quis non"
            },
            {
                "verse": "Concretum est lac vel sua gutta natat."
            },
            {
                "verse": "Plurima praeterea redolentia aromata, gemmae"
            },
            {
                "verse": "Et lapidum species grata colore suo."
            },
            {
                "verse": "De Phoenice parum; de Nilo multa recludit"
            },
            {
                "verse": "Codicibus nostris consona verba nimis."
            },
            {
                "verse": "Enarrat fontes magna virtute feraces,"
            },
            {
                "verse": "Vix Siculi credunt, qui uberiora tenent."
            },
            {
                "verse": "Unius scatebras describam, limpida cuius"
            },
            {
                "verse": "Ab radice Aetnae frigida bullit aqua."
            },
            {
                "verse": "Intense nigrum capiet tela alba colorem"
            },
            {
                "verse": "Mersa sub hac: vidi haec experimenta probans."
            },
            {
                "verse": "Extat Agrigenti species salis: igne repostus"
            },
            {
                "verse": "Liquitur at refugit vel crepitabit aqua."
            },
            {
                "verse": "Tandem ego: \"Fare, precor, vestro de principe verum"
            },
            {
                "verse": "An fictum quicquid fama perennis alit?"
            },
            {
                "verse": "Relligiosus homo fertur vitaeque sacerdos"
            },
            {
                "verse": "Caelibis, uxoris pondera nulla gerens."
            },
            {
                "verse": "Reges atque duces magni sua sceptra verentes"
            },
            {
                "verse": "Subiecti et solus pace gubernat eos\"."
            },
            {
                "verse": "Dixit: \"Habet natos et pignora cara probamque"
            },
            {
                "verse": "Uxorem, generos ingenuasque nurus."
            },
            {
                "verse": "Esse sacerdotem, cui nulla potentia compar,"
            },
            {
                "verse": "Verum est, et reges sub iuga colla tenent."
            },
            {
                "verse": "Indus ab his Indis venio; sub principe tanto"
            },
            {
                "verse": "Dego; mei reditus sit comes ipse Deus."
            },
            {
                "verse": "Antoni sancti gracilem mea dextra bacillum,"
            },
            {
                "verse": "Laeva crucemque gerit, pondera grata mihi\"."
            },
            {
                "verse": "Post haec plura refert quae non sunt digna relatu,"
            },
            {
                "verse": "Pace viri, surdis auribus illa meis."
            },
            {
                "verse": "Quando redire meus poterit pes lapsus ad Indos,"
            },
            {
                "verse": "Qui tot per leucas distat ab Urbe tua?"
            },
            {
                "verse": "Mercurio similis, talis qui nexuit alas,"
            },
            {
                "verse": "Necte tibi pennas, pes meus, atque vola."
            },
            {
                "verse": "Non opus est aura, remo pedibusque volantis"
            },
            {
                "verse": "Fulmineo cursu dona petentis equi."
            },
            {
                "verse": "Ausoniam petito, felicia templa Deumque"
            },
            {
                "verse": "Quem colis et supplex ad sua tecta redi."
            },
            {
                "verse": "En redii montes et flumina et aequora mensus;"
            },
            {
                "verse": "Tam celeri penna nulla rediret avis."
            },
            {
                "verse": "Protinus Italicas cum sis regressus ad oras,"
            },
            {
                "verse": "Incipe ab Ausonia dicere, si quid habes."
            },
            {
                "verse": "Italiam confectam odiis et ad arma furentem"
            },
            {
                "verse": "Vidisti et regum et proelia longa ducum."
            },
            {
                "verse": "Auspicioque tuo cessarunt bella minaeque;"
            },
            {
                "verse": "Reges atque duces pax tenet atque fides."
            },
            {
                "verse": "Pax tranquilla placet nec sanguinolenta ministrant"
            },
            {
                "verse": "Arma; tibi excudit fulmina nemo faber;"
            },
            {
                "verse": "Scorpio, funda, arcus, tormentum, blida, sagittae,"
            },
            {
                "verse": "Hasta, aries, iaculum, pila, macera vacant,"
            },
            {
                "verse": "Atque horum generum quibus est sua vita futura"
            },
            {
                "verse": "Perniciosa viris arma sepulta iacent."
            },
            {
                "verse": "Quae, si quando Dei bellis vexilla praeibunt,"
            },
            {
                "verse": "Resplendere suo lumine acuta voles."
            },
            {
                "verse": "Reiecta galea tutum te reddit amictus"
            },
            {
                "verse": "Et quae circumdat magna tiara caput."
            },
            {
                "verse": "Non lorica tuos thorax nec protegit artus,"
            },
            {
                "verse": "Alba sed ardentis stamine texta Dei."
            },
            {
                "verse": "Tu baculo templum, populos tu pace gubernas,"
            },
            {
                "verse": "Romam, alias <urbes>, oppida, rura, focos."
            },
            {
                "verse": "Uberius laudes cumula, cape laudis acervos"
            },
            {
                "verse": "Et laudum cumulis ditior unus eris."
            },
            {
                "verse": "Nil melius, nil maius erit, nil sanctius orbe"
            },
            {
                "verse": "Quam Christum pedibus menteque corde sequi."
            },
            {
                "verse": "Eius sectaris vitam et vestigia mores,"
            },
            {
                "verse": "Pacem quam cunctis iusserat ipse dari."
            },
            {
                "verse": "Nonne reservatas tibi per tot saecula laudes"
            },
            {
                "verse": "Aspicis? Et merito: contulit ista Deus."
            },
            {
                "verse": "Unio quem tollit propulso scismate? Magna"
            },
            {
                "verse": "Quem venia? Ausonia est pacificata cui?"
            },
            {
                "verse": "India, quae reges multos alit ampla potentes"
            },
            {
                "verse": "Atque suus princeps, quos adivere pedes?"
            },
            {
                "verse": "Expediam paucis ad quem confluxit ab omni"
            },
            {
                "verse": "Parte orbis melius quod plaga quaeque tenet?"
            },
            {
                "verse": "Et casura quibus inanibus vitare ruinam"
            },
            {
                "verse": "Templa datum primis et meliora dari?"
            },
            {
                "verse": "Maxima quae aedificas sacrata palatia Romae"
            },
            {
                "verse": "Ceu troni superant tecta superba tua."
            },
            {
                "verse": "Te Pater aeternus multo ad maiora reservat,"
            },
            {
                "verse": "Ut sanctos inter connumereris avos."
            },
            {
                "verse": "Annua festa tibi celebrabunt templa per orbem,"
            },
            {
                "verse": "Interiment laudes saecula nulla tuas."
            }
        ],
        [
            {
                "verse": "Si quis forte roget qua sit ratione gerendum"
            },
            {
                "verse": "Imperium, Augusti nomen habere putet."
            },
            {
                "verse": "Quid fundare novas aut amplificare pusillas"
            },
            {
                "verse": "Aut urbes proprio iure tenere iubet?"
            },
            {
                "verse": "Moenia sancta suo sunt expugnanda labore,"
            },
            {
                "verse": "Quae possessa diu perfidus hostis habet"
            },
            {
                "verse": "Aut quae iam nostra sub relligione manebant,"
            },
            {
                "verse": "Aut si qua infidis pergama rapta videt."
            },
            {
                "verse": "Barbara gens pereat, pereant qui bella retardant,"
            },
            {
                "verse": "Quae poteris contra iusta movere Syros."
            },
            {
                "verse": "Nulla prior sacris accessit gloria rebus,"
            },
            {
                "verse": "Quam poteris titulis accumulare tuis."
            },
            {
                "verse": "Eia age, frange moras; nam nec violenta movebis"
            },
            {
                "verse": "Proelia, natura non fugiente necem."
            },
            {
                "verse": "Sponte sua venient; venient non forte vocati"
            },
            {
                "verse": "Quos aluit reges unica nostra fides;"
            },
            {
                "verse": "Et transalpini venient sine munere reges"
            },
            {
                "verse": "Atque duces quibus est oppida parva focus."
            },
            {
                "verse": "Pauperis est animo fixum sua pignora Parthis"
            },
            {
                "verse": "Vendere et uxorem, si qua pudica manet."
            },
            {
                "verse": "Cum caput in terris, tua cum sit prima voluntas,"
            },
            {
                "verse": "Ipse quid expectas? Erige signa crucis!"
            },
            {
                "verse": "Quanta mala eriperes! Et quanta strage careret"
            },
            {
                "verse": "Nostra fides! Quanto stercore munda foret!"
            },
            {
                "verse": "Nam quae cruda solent immittere bella fideles,"
            },
            {
                "verse": "Ultrices vertes ad tua signa manus."
            },
            {
                "verse": "Pax tranquilla tuos fidos sine fine tenebit,"
            },
            {
                "verse": "Unde tibi aeternum nomen adesse potest."
            },
            {
                "verse": "Tunc tibi, dive pater, divina poemata nectam"
            },
            {
                "verse": "Cantaboque pari proelia iusta pede"
            },
            {
                "verse": "Et simul heroes et regia bella ducesque,"
            },
            {
                "verse": "Si fuerit mores turma secuta tuos."
            },
            {
                "verse": "Fama perennis erit cunctis tua castra secutis;"
            },
            {
                "verse": "Numine namque tuo splendida semper erit."
            }
        ],
        [
            {
                "verse": "Summe opifex, aeterne Deus mundique creator,"
            },
            {
                "verse": "Incommutabili qui ordine cuncta regis"
            },
            {
                "verse": "Praeter vota hominum, quibus est sua tota voluntas"
            },
            {
                "verse": "Libera, quae nullo vimine nexa manet,"
            },
            {
                "verse": "Arbitrii libertatem veram puto causam"
            },
            {
                "verse": "Totius esse mali, totius esse boni."
            },
            {
                "verse": "Hinc video horrendas poenas tolerare nocentes,"
            },
            {
                "verse": "Hinc bona quaeque suum concomitantur opus."
            },
            {
                "verse": "Si sic, peccandi quibus est ablata potestas?"
            },
            {
                "verse": "Humano arbitrio subdita semper erit."
            },
            {
                "verse": "Deliqui, fateor, nec me peccasse negabo;"
            },
            {
                "verse": "Indulgere tuum est, sed cecidisse meum."
            },
            {
                "verse": "Ipse meas tuque ipse tuas agitemus utrasque"
            },
            {
                "verse": "Partes: tu clemens, ipse beatus ero."
            },
            {
                "verse": "Esse Deum decuit, docuit clementia patrem"
            },
            {
                "verse": "Esse, inclementem non decet esse Deum."
            },
            {
                "verse": "Philosophi primam causam dixere moventem"
            },
            {
                "verse": "Omnia posse nisi falsaque vera simul;"
            },
            {
                "verse": "Nil mixti, nil compositi, nil materialis,"
            },
            {
                "verse": "Sed sine mensura cuncta tenere bona;"
            },
            {
                "verse": "Vivere praeterea, qua nec praestantior ulla"
            },
            {
                "verse": "Vita nec posset quis meliore frui."
            },
            {
                "verse": "Assentire placet, fidei non ista repugnant;"
            },
            {
                "verse": "Assensi postquam, non ea sola iuvant."
            },
            {
                "verse": "Adde quod, humana fracta compagine, quidam"
            },
            {
                "verse": "Compositum totum morte perire tenent;"
            },
            {
                "verse": "Quidam animam, quidam corpus consurgere, utrumque"
            },
            {
                "verse": "Quidam, alii neutrum sed velut una mori."
            },
            {
                "verse": "Haec fugienda mihi praeter consurgere utrumque"
            },
            {
                "verse": "Pugnant cum nostra verba sonora fide."
            },
            {
                "verse": "Multa canunt vates sancta et cecinere prophetae:"
            },
            {
                "verse": "Extant naturae dicta superba nimis."
            },
            {
                "verse": "Ite procul, vates, procul hinc vos ite, prophetae,"
            },
            {
                "verse": "Tartara nam vinctos vos tenuere diu."
            },
            {
                "verse": "Peccarunt primi qui nos genuere parentes,"
            },
            {
                "verse": "Tam subito manibus membra creata tuis."
            },
            {
                "verse": "Adde quod humana melior natura superbi"
            },
            {
                "verse": "Luciferi e coelo decidit ima petens."
            },
            {
                "verse": "Errarunt sancti patres, cecidere eremitae"
            },
            {
                "verse": "Immaculati annos per quadraginta prius;"
            },
            {
                "verse": "Quamquam diva canant, iam deliquere prophetae."
            },
            {
                "verse": "Occidere homines unus et alter item:"
            },
            {
                "verse": "Clamque viro uxorem rapuit, iubet inde maritum"
            },
            {
                "verse": "Ire aciem ad primam perniciemque suam;"
            },
            {
                "verse": "Alter quem necuit sicca sepelivit arena,"
            },
            {
                "verse": "Fugit et atrocem, dira ferendo, necem."
            },
            {
                "verse": "A cuius facie ille fugit? Mandata refutat"
            },
            {
                "verse": "Cuius? Et ad Tarsos quo prohibente fugit?"
            },
            {
                "verse": "Hic freta conscendit, putat hic evadere frustra;"
            },
            {
                "verse": "Carpit iter: velo et remige tutus erit?"
            },
            {
                "verse": "Nam salis intumuere undae fluctuque procella"
            },
            {
                "verse": "Et nimbo atque imbri pellitur ipsa rates."
            },
            {
                "verse": "Naufragium timuere omnes dum causa latebat;"
            },
            {
                "verse": "Viva freto iacitur sarcina iniqua rati;"
            },
            {
                "verse": "Torrentem superare suis qui viribus audet"
            },
            {
                "verse": "Mergitur, a multa saepe repulsus aqua."
            },
            {
                "verse": "In mare proiectum sorbes, balena, ciboque"
            },
            {
                "verse": "Laeta manes; vivas non coquis ipsa dapes,"
            },
            {
                "verse": "Speque cibi fueras cum tu fraudata, putabas"
            },
            {
                "verse": "Pasci et cras pastus vivaque cymba seni."
            },
            {
                "verse": "Tresque dies mirum gravida quod vixit in alvo,"
            },
            {
                "verse": "Sed magis hunc stomachum posse nutrire cibum."
            },
            {
                "verse": "Tertia cum rutilans ad nos aurora redibit,"
            },
            {
                "verse": "Ad litus venies tunc vomitura virum."
            },
            {
                "verse": "Evomitus Ninivem venit, intrat, moenia lustrat;"
            },
            {
                "verse": "Praedicat hos cita morte perire viros,"
            },
            {
                "verse": "Clamitat atque: \"Dei ira est subversura nocentes"
            },
            {
                "verse": "Urbem, delicias et pecus omne simul,"
            },
            {
                "verse": "Ni vos paeniteat scelerum; ieiunia servent"
            },
            {
                "verse": "Usque ad oves, carnem pallia dura tegant\"."
            },
            {
                "verse": "Egrediturque urbem ne, si subvertitur, illum"
            },
            {
                "verse": "Ipsum hiet; ast hederae tutior umbra sibi."
            },
            {
                "verse": "Meque coquente aestu tenuit? sat tectus ab illa?"
            },
            {
                "verse": "Non concessa basis nec mihi cuspis erat!"
            },
            {
                "verse": "Debuerat cuicumque aegro et si non morituro"
            },
            {
                "verse": "Se praebere hilarem se facilemque mihi."
            },
            {
                "verse": "Fastidit: vomerem citius quam sorbere vellem;"
            },
            {
                "verse": "Fastidit: stomacho nausea facta meo."
            },
            {
                "verse": "Non mirum si illum vomuit testudo, sed illum"
            },
            {
                "verse": "Quod potuit ternos ventre tenere dies."
            },
            {
                "verse": "Ipse tibi invideo; poenas pro crimine mallem"
            },
            {
                "verse": "Saepe dedisse tuas quam tolerasse meas."
            },
            {
                "verse": "Integer atque propheta aliis praedicere casus"
            },
            {
                "verse": "Missus es; in nostros pellimur ire rogos."
            },
            {
                "verse": "Si medias iactus tumidas proclivis in undas"
            },
            {
                "verse": "Decidis, in primis labor et inde cremor."
            },
            {
                "verse": "Tris te ventre dies servat testudo sepultum;"
            },
            {
                "verse": "Ipse annos totidem febribus ustus humor."
            },
            {
                "verse": "Solibus aestivis hederae protectus ab umbra es,"
            },
            {
                "verse": "Quae mihi non solum, sed prohibentur aquae."
            },
            {
                "verse": "Iamque vale, ingredior nunc portas quam fugis urbis"
            },
            {
                "verse": "Inveniamque umbram et qui mihi tecta dabit."
            },
            {
                "verse": "Non poterit Ninivita meos spectare dolores"
            },
            {
                "verse": "Nec poterit fletus ipse tenere suos."
            },
            {
                "verse": "Tu siccis oculis, tu cruda mente videbas,"
            },
            {
                "verse": "Nec lacrimis siccae commaduere genae."
            },
            {
                "verse": "Est gravior mihi poena meis ex carnibus esse"
            },
            {
                "verse": "Et saccum et cinerem et graviora pati;"
            },
            {
                "verse": "Est rugata cutis saccis et durior illis"
            },
            {
                "verse": "Quos Ninivita humeros induit atque latus;"
            },
            {
                "verse": "Nec mihi deficiunt cineres: cum scalpere pellem"
            },
            {
                "verse": "Incipio, multus decidit ungue cinis."
            },
            {
                "verse": "Est consumpta dies longisque ambagibus acta;"
            },
            {
                "verse": "Pauperis ex hedera regia tecta peto."
            },
            {
                "verse": "Quam cito mutata est lacrimis superbia regis!"
            },
            {
                "verse": "Ira remollita est, quae prius acris erat."
            },
            {
                "verse": "Scivi equidem et menti nulla est oblivio, cui iam est"
            },
            {
                "verse": "Posse datum vita per tria lustra frui."
            },
            {
                "verse": "Quisquis es, o nimium plorasti ultroque dedisti"
            },
            {
                "verse": "Mitem animum, unde Dei lenior ira venit."
            },
            {
                "verse": "Non me animo miti superas nec fletibus ullis,"
            },
            {
                "verse": "Sed regno atque opibus divitiisque tuis."
            },
            {
                "verse": "Consueram lacrimas nullas perfundere, sive"
            },
            {
                "verse": "Mortua mater erat, vel meus ipse pater;"
            },
            {
                "verse": "Unde sit admiror mihi nunc data copia flendi:"
            },
            {
                "verse": "Non nisi sunt lacrimis lumina plena meis."
            },
            {
                "verse": "Depost enixas pecudes tu sceptra tenebis,"
            },
            {
                "verse": "Speluncam fugies quae tibi vita fuit."
            },
            {
                "verse": "Persequitur si te validum regemque futurum"
            },
            {
                "verse": "Rex ferus, hospitia ac atria tutus habes."
            },
            {
                "verse": "Rure, foco, patria, templis et flumine, villis"
            },
            {
                "verse": "Aeger et extorris pellor et exul agor."
            },
            {
                "verse": "Exilium patria ampla foret: nam figere sedem"
            },
            {
                "verse": "Concessum, necubi spes datur ulla mihi."
            },
            {
                "verse": "Psallentis cithara vox exaudita; reflentis"
            },
            {
                "verse": "Plorantisque mei bucina surda gemit."
            },
            {
                "verse": "Quid referam cunctos primaeva ab origine, cum sint"
            },
            {
                "verse": "Ausi omnes vitam commaculare suam?"
            },
            {
                "verse": "Ipse ad me redeo peregrinaque crimina curae"
            },
            {
                "verse": "Sint aliis; nostrum discutiatur onus."
            },
            {
                "verse": "Si scelera admisi me damnatura nocentem,"
            },
            {
                "verse": "Si struxere meam Tartara nigra domum,"
            },
            {
                "verse": "Audi quae patior Stygias superantia poenas"
            },
            {
                "verse": "Tormenta: et tauri est aerea poena levis."
            },
            {
                "verse": "Ipse bis undenos steteram sanissimus annos;"
            },
            {
                "verse": "Nescio nostra salus cui invidiosa fuit."
            },
            {
                "verse": "Non potuit plus mula meos quam rumpere renes,"
            },
            {
                "verse": "Turbidus argilla dum fluit amnis aqua."
            },
            {
                "verse": "Haud sibi consueto saltu vada prosilit uno,"
            },
            {
                "verse": "Quae volucer pedibus nullus adiret equus,"
            },
            {
                "verse": "Unde fui e tota sublatus circiter ulnam"
            },
            {
                "verse": "Sede; repercussae condoluere nates."
            },
            {
                "verse": "Nox media aestivis dum solibus alta teneret,"
            },
            {
                "verse": "Frigidus excussit percita membra tremor"
            },
            {
                "verse": "Successitque calor febrilis, sanguinis uber"
            },
            {
                "verse": "Mictus; magnus erat pectinis inde dolor."
            },
            {
                "verse": "Hic calor accensus crescit, desiccat et urit;"
            },
            {
                "verse": "Extenuat carnes et coquit ardor epar;"
            },
            {
                "verse": "Dimminuit vires per venas fusus in omne"
            },
            {
                "verse": "Corpus et assidue me cruciare solet."
            },
            {
                "verse": "Nec requies datur ulla mihi, nec somnus amicus;"
            },
            {
                "verse": "Lis est cum somno magna labore meo."
            },
            {
                "verse": "Ipse animo lassus quotiens mea membra quieti"
            },
            {
                "verse": "Commendo, requies ac si inimica fugit."
            },
            {
                "verse": "Est mihi cum somno bellum; pax nulla futura;"
            },
            {
                "verse": "Si innocuus fugit et si nociturus adest."
            },
            {
                "verse": "Claudo vigil quotiens oculos, phantasmata terrent"
            },
            {
                "verse": "Pallida et atra caput, squalida et hirta comas,"
            },
            {
                "verse": "Per varios conficta modos variasque figuras,"
            },
            {
                "verse": "Manibus ut Furias velle nocere putes."
            },
            {
                "verse": "Tragelaphos centum, hircocervos atque Chimaeras"
            },
            {
                "verse": "Harum, quae apparent, una figura gerit."
            },
            {
                "verse": "Adde quod in Cancro sol ferventissimus extat,"
            },
            {
                "verse": "Miscuit et vires fervidus ipse Canis;"
            },
            {
                "verse": "Praeteriitque gradus omnes et corda Leonis"
            },
            {
                "verse": "Cernebatque suus Virginis ora rubor;"
            },
            {
                "verse": "Et lances geminas aequali pondere Librae"
            },
            {
                "verse": "Intravit, quamvis non sua tecta forent."
            },
            {
                "verse": "Sol, focus et ventus, febris, phantasmata vexant;"
            },
            {
                "verse": "Cuncta simul nobis agglomerata nocent."
            },
            {
                "verse": "Unus Sole satus si orbem combussit et astra,"
            },
            {
                "verse": "Huic tot coniunctis ustio maior erat."
            },
            {
                "verse": "Circumsaepta domus longo certamine ab igne"
            },
            {
                "verse": "Et flammis validis extitit ustus ager."
            },
            {
                "verse": "Pro zephyro molli regnabat turbidus auster,"
            },
            {
                "verse": "Ut gelidae extiterit percalefactor aquae;"
            },
            {
                "verse": "Unde inspiratus tam primum expellitur aer,"
            },
            {
                "verse": "Quam primum calidi limina cordis adit."
            },
            {
                "verse": "Non sunt de numero, quae torquent accipientem,"
            },
            {
                "verse": "Pharmaca amara nimis linguaque fissa siti"
            },
            {
                "verse": "Ah volui quotiens ardentem extinguere febrem!"
            },
            {
                "verse": "Ustio poscit aquam, lingua crepata fugit."
            },
            {
                "verse": "Interea exurit, depasta est pessima corpus"
            },
            {
                "verse": "Febris; parvum olei nostra lucerna tenet."
            },
            {
                "verse": "Arida facta cutis; sunt haec exausta medullis"
            },
            {
                "verse": "Ossa; caro fluxit; spiritus unus inest"
            },
            {
                "verse": "Artubus exustis; mirum est ex corpore toto"
            },
            {
                "verse": "Unde fluit sudor nabilis instar aquae."
            },
            {
                "verse": "Indefessa meum torquent haec omnia corpus;"
            },
            {
                "verse": "Maius supplitium est tot mala ferre simul."
            },
            {
                "verse": "Non possem graviora pati si Tartara adirem;"
            },
            {
                "verse": "Si natura hominis limite clausa suo est,"
            },
            {
                "verse": "Ad flagrum mihi cuncta manent; haec aspera vitam"
            },
            {
                "verse": "Prosternunt, sanctis vix toleranda viris."
            },
            {
                "verse": "Tartarus a multis et subterraneus orbis"
            },
            {
                "verse": "In centro terrae creditur esse locus;"
            },
            {
                "verse": "Credo super terram, patior cum vulnere poenam,"
            },
            {
                "verse": "Aut sine cur subter Tartara opaca fore."
            },
            {
                "verse": "Sorte mea si forte ratum vel fixa voluntas"
            },
            {
                "verse": "Te mihi supremam constituisse piram,"
            },
            {
                "verse": "Ante obitum concede, precor, tam poplite flexo"
            },
            {
                "verse": "Quam capite obstipo, numen adire meum."
            },
            {
                "verse": "Me ad steriles artes et barbara regna tenentem"
            },
            {
                "verse": "Atque rebellem hominem forsitan esse putas?"
            },
            {
                "verse": "Hic virtute puer, cum pubertate virebat,"
            },
            {
                "verse": "Virque, senex fidus nunc tibi semper erit."
            },
            {
                "verse": "Hunc ego, tu nosti melius, qui totius orbis"
            },
            {
                "verse": "Imperium mavis quod regat omne tuum."
            },
            {
                "verse": "Romam habitat, quem tota cohors regumque ducumque"
            },
            {
                "verse": "Caesareumque colit supplice voce caput."
            },
            {
                "verse": "Multa loquenda tacens et plura tacenda locutus"
            },
            {
                "verse": "Si fuerim, quae scis praetereunda loquor."
            },
            {
                "verse": "Quid memoro poenam, qua non violentior ulla"
            },
            {
                "verse": "Scitur posse dari nec truculenta magis?"
            },
            {
                "verse": "Si e medio tollar non viso numine nostro,"
            },
            {
                "verse": "Nil mihi sub terra saevius esse potest."
            },
            {
                "verse": "Visa mihi totiens sunt infera regna deique"
            },
            {
                "verse": "Tartarei et quid agant: est mihi tota cohors."
            },
            {
                "verse": "Pro nihilo facio quod sub tellure timetur;"
            },
            {
                "verse": "Assueto flagris sunt leviora mihi."
            },
            {
                "verse": "Tartareusque canis, superas extractus ad auras,"
            },
            {
                "verse": "Venit et extimuit meque meamque manum,"
            },
            {
                "verse": "Et Furiae infernae me cognovere furentem,"
            },
            {
                "verse": "Et mirata meum dira Chimaera caput."
            },
            {
                "verse": "Sed si morte mea coelestia regna darentur,"
            },
            {
                "verse": "Illa secunda mihi, non mihi grata forent."
            },
            {
                "verse": "Non repetam quae dicta prius, sed nulla viarum"
            },
            {
                "verse": "Quas cecini, nostrae causa salutis erit."
            },
            {
                "verse": "Haec commenta abeant, quae non fecere beatos,"
            },
            {
                "verse": "Aeternam quae non perdocuere domum."
            },
            {
                "verse": "Tunc genus humanum fusca sub nube latebant"
            },
            {
                "verse": "Misteria, et clara luce carebat idem."
            },
            {
                "verse": "Sumpsisti postquam nostro de stamine pellem"
            },
            {
                "verse": "Et Deus ex diva Virgine natus homo es,"
            },
            {
                "verse": "Occultae patuere fores et gloria coeli,"
            },
            {
                "verse": "Et, quae ignota prius, nunc manifesta via est."
            },
            {
                "verse": "Humanum genus exiliens praecepta redemptum est"
            },
            {
                "verse": "Sanguine, velle, cruce et morte tui Geniti."
            },
            {
                "verse": "Gutta nec effusa est pro nobis sanguinis una?"
            },
            {
                "verse": "Sub specie humana denegor unus homo?"
            },
            {
                "verse": "Quot rediere mali, cunctis tua brachia pandis;"
            },
            {
                "verse": "Qui rediere ad te, nulla repulsa datur."
            },
            {
                "verse": "Accinctus venio; deliqui, paenitet; arma"
            },
            {
                "verse": "Non aliena fero, si meliora tua."
            },
            {
                "verse": "Si miserere hominum libeat, si parcere lapsis"
            },
            {
                "verse": "Non pigeat, redeant si ad tua tecta velis,"
            },
            {
                "verse": "Pater omnipotens, cuius clementia fines"
            },
            {
                "verse": "Exiit et nullo limite clausa fuit,"
            },
            {
                "verse": "Contrito da corde meos plorare reatus,"
            },
            {
                "verse": "Exaudi fundo, quas sine fine, preces;"
            },
            {
                "verse": "Da spatium vitae, quod crimina deleat et quo"
            },
            {
                "verse": "Me pudeat sceleris, me iuvet atque mori."
            },
            {
                "verse": "Oro post tantas ne mors suprema sequatur;"
            },
            {
                "verse": "Quam mereor noli plectere morte virum."
            },
            {
                "verse": "Si moriar, spes nulla meae nec causa salutis:"
            },
            {
                "verse": "Fata sinunt homines ire, redire negant."
            },
            {
                "verse": "Mors mea iusta quidem; non est mea causa querelae"
            },
            {
                "verse": "Iusta quidem; nec ob id iustior esse potes."
            },
            {
                "verse": "Noli obitum horrendum nostrae mortemque animai;"
            },
            {
                "verse": "Intereant nulla membra caduca nece."
            },
            {
                "verse": "Non est artificis partes coniungere et illas"
            },
            {
                "verse": "Frangere et eiusdem rumpere facta manu."
            }
        ],
        [
            {
                "verse": "Annuit Omnipotens; vox exaudita precesque,"
            },
            {
                "verse": "Et dixit tenui talia verba sono:"
            },
            {
                "verse": "\"Archigenes Terrana, veni; praebeto salutem:"
            },
            {
                "verse": "Marrasium nulla morte perire volo\"."
            },
            {
                "verse": "Archigenes, tacto pulsu ac urina revisa,"
            },
            {
                "verse": "Praecipit: \"Abstineas, ne moriare, cave."
            },
            {
                "verse": "Intensa est febris, diffusum cauma per omne"
            },
            {
                "verse": "Corpus, et in noctem nulla futura quies."
            },
            {
                "verse": "Incidenda epatis vena est, ut sanguis acutus"
            },
            {
                "verse": "Exiliat, febris bulliat utque minus."
            },
            {
                "verse": "Hordea cocta cibus, sint lympha et zuccara potus;"
            },
            {
                "verse": "Sit medio horarum quattuor acta mora\""
            },
            {
                "verse": "Haec mihi, cognatis et cunctis sanguine iunctis"
            },
            {
                "verse": "Et toti populo quam manifesta facit."
            },
            {
                "verse": "Postquam abiit, famuli praecingunt se ordine dicto;"
            },
            {
                "verse": "Non ventosa ferunt hordea cocta mihi."
            },
            {
                "verse": "Nescius aeger erat famulus purique Falerni"
            },
            {
                "verse": "Praecupidus, farris nullius estor erat."
            },
            {
                "verse": "Interea dum hausturus eram mea pocula, iunxit"
            },
            {
                "verse": "Et risit rauce verba tacenda loquens:"
            },
            {
                "verse": "\"Archigenes aufert iumentis hordea, nobis"
            },
            {
                "verse": "Donat; amatque merum, vix mihi praestat aquam."
            },
            {
                "verse": "Dulcia vina bibit, succos propinat amaros;"
            },
            {
                "verse": "Estque cibos suaves, praebet inesibiles\"."
            },
            {
                "verse": "Arguit aegrotus medicos, bene rectus ab illis"
            },
            {
                "verse": "Si non concedant quae nocitura forent."
            },
            {
                "verse": "Archigenes praecepta dabit: parere necesse est;"
            },
            {
                "verse": "Nolenti mors aut tarda futura salus."
            },
            {
                "verse": "Reiciunt doctos quibus est gula tota voluptas;"
            },
            {
                "verse": "Cessuros votis saepe vocare solent."
            },
            {
                "verse": "Ille inter medicos solitus ditescere, qui scit"
            },
            {
                "verse": "Blandiri aegrotis et dare grata suis."
            },
            {
                "verse": "Sancte pater, ride; delectant carmina risu"
            },
            {
                "verse": "Digna; prius risit verba legenda Deus,"
            },
            {
                "verse": "Et pepulit mortem instantem vitaeque pepercit:"
            },
            {
                "verse": "Pulsa febre fuit reddita prima salus."
            }
        ],
        [
            {
                "verse": "Quam timui fugiendo putans evadere mortem,"
            },
            {
                "verse": "Interrupit iter pestis iniqua meum;"
            },
            {
                "verse": "Pessima me ad canos et multa pericula traxit,"
            },
            {
                "verse": "Mille meis oculis obtulit illa neces;"
            },
            {
                "verse": "Praestabatque mori quam vitam saepe tueri"
            },
            {
                "verse": "Mortibus innumeris pestiferisque modis."
            },
            {
                "verse": "Nupta ter octavos nondum compleverat annos"
            },
            {
                "verse": "Et prima infelix peste perempta fuit."
            },
            {
                "verse": "Postridie eiusdem media sub nocte sepultus"
            },
            {
                "verse": "Indolis egregiae frater amatus humi."
            },
            {
                "verse": "Hausit putrem animam, dum viveret ille, sororis;"
            },
            {
                "verse": "Se comitem vita praebuit atque nece."
            },
            {
                "verse": "Expulsus subito ipse fui patriaque domoque;"
            },
            {
                "verse": "Oppida cuncta suis me pepulere focis."
            },
            {
                "verse": "Vix iter in campis, ubi templum sorte repertum est,"
            },
            {
                "verse": "Grata quies: nullum mel sine felle fuit."
            },
            {
                "verse": "Mortua nata mihi caruit cruce, morte sacerdos"
            },
            {
                "verse": "Nullus, sed servis est tumulata meis."
            },
            {
                "verse": "Et famuli extincti veluti iumenta per agros;"
            },
            {
                "verse": "Alterius moriens triste cadaver humat."
            },
            {
                "verse": "Maurus, quem nigro pinxit natura colore,"
            },
            {
                "verse": "Alterius comitis guttura nigra secat."
            },
            {
                "verse": "Disparibus causis nostra periere ruina:"
            },
            {
                "verse": "Perditus iste nece, perditus ille fuga."
            },
            {
                "verse": "Rumor it, incursat plebs convicina repente:"
            },
            {
                "verse": "Armati expellunt meque meamque domum."
            },
            {
                "verse": "Hic morbus sanos facit insanire, timentes"
            },
            {
                "verse": "Audaces mitem belligerumque facit."
            },
            {
                "verse": "Nam mihi poscenti nummis panemque roganti"
            },
            {
                "verse": "Et quae vera sitis postulat atque fames"
            },
            {
                "verse": "Ostendunt latices, lapides pro pane rotundos"
            },
            {
                "verse": "Iactant ut ficus castaneasque pira;"
            },
            {
                "verse": "Saxa volant et saxa legunt et saxa ministrant:"
            },
            {
                "verse": "Qui salebrosus erat fit via plana locus."
            },
            {
                "verse": "Cornipedis levitas mihi grata et calcar amicum"
            },
            {
                "verse": "Et fuga pervolucris vita cibusque fuit."
            },
            {
                "verse": "Praesentantque oculis adversa haec omnia mortes"
            },
            {
                "verse": "Mille nec occidunt, sed cruciare volunt."
            },
            {
                "verse": "Vita fatigata est homines peritura cadentes,"
            },
            {
                "verse": "Aut dormire velis aut vigilare velis."
            },
            {
                "verse": "Somnus, si quis erat (nam nos dormire necesse est),"
            },
            {
                "verse": "Somnia, si qua aderant, plena timoris erant;"
            },
            {
                "verse": "Et quota pars noctis fessos submittit ocellos,"
            },
            {
                "verse": "Digna quies odio facta labore meo est."
            },
            {
                "verse": "Non mirum: timui. Sed quis non ista timeret?"
            },
            {
                "verse": "Sed timor ille minor, credere quippe mori."
            },
            {
                "verse": "Cetera praetereo, quae sanctis dura fuissent;"
            },
            {
                "verse": "Si ad mentem redeunt, concutit ossa tremor."
            },
            {
                "verse": "Quicquid erat, discrimen erat: mea vita periclum,"
            },
            {
                "verse": "Vivere supplitium delitiaeque mori."
            },
            {
                "verse": "Nam me per geminos <febres> habuere decembres:"
            },
            {
                "verse": "His quartana malis addita pigra fuit."
            },
            {
                "verse": "Si deses, si tarda venit, si denique fallax,"
            },
            {
                "verse": "Vicini insultus praevia signa gerit."
            },
            {
                "verse": "Incurvare solet quae primo brachia tendit,"
            },
            {
                "verse": "Verberat et dorsum fractio longa meum."
            },
            {
                "verse": "Concutit inde tremor nostros sine viribus artus"
            },
            {
                "verse": "Atque molas strepitus fortis in arma vocat"
            },
            {
                "verse": "Dentatasque acies curvatis cornibus ambas"
            },
            {
                "verse": "Alteram in alterutram bella movere facit."
            },
            {
                "verse": "Irruit ima cohors superamque impellere visa"
            },
            {
                "verse": "Dentem unum ex superis in duo frusta scidit."
            },
            {
                "verse": "Nec tantum posset crepitare ciconia rostro"
            },
            {
                "verse": "Ad nidum, teneras quando salutat aves,"
            },
            {
                "verse": "Quantum ego, concussis geminas dum saepe per horas"
            },
            {
                "verse": "Dentibus infringor, vexor et inde, meis."
            },
            {
                "verse": "Nonne vides? Febris littoribus haec dominatur;"
            },
            {
                "verse": "Tortores tantos nulla tyrannis habet."
            },
            {
                "verse": "Somnus hebes, clamosa sitis vomitusque, labores"
            },
            {
                "verse": "In somnisque tremor me cruciando premunt;"
            },
            {
                "verse": "Me quacumque die quarta afflixere: per horas"
            },
            {
                "verse": "Quadraginta latex non datur atque cibus."
            },
            {
                "verse": "Nonne alios longe melius curare fuisset?"
            },
            {
                "verse": "Nam mihi nunc auro plena crumena foret."
            },
            {
                "verse": "Scire quid est morbus medicos iuvat et cibat; omnes"
            },
            {
                "verse": "Morbum ferre nocet, carne cibatur egri."
            },
            {
                "verse": "Adde quod insanis nec delectaris amico"
            },
            {
                "verse": "Eloquio ut quando, sed taciturnus abis;"
            },
            {
                "verse": "Adde quod insanis et sunt odiosa petenti"
            },
            {
                "verse": "Cuncta tibi et nullae complacuere dapes,"
            },
            {
                "verse": "Optatumque merum veniens ex montibus altis"
            },
            {
                "verse": "Vallibus aut imis respuis atque fugis."
            },
            {
                "verse": "Altilis ova mihi meliora recentia sunto,"
            },
            {
                "verse": "Quae vetula et pinguis parturit atque cubat,"
            },
            {
                "verse": "Quam superincumbens commotis fortiter alis"
            },
            {
                "verse": "Calcasti pedibus, galle marite, tuis."
            },
            {
                "verse": "Dura nocent quocumque modo, sed mollia prosunt,"
            },
            {
                "verse": "Sive patella coquat seu coquat ardor aquae."
            },
            {
                "verse": "Ambrosiae succo atque aliis bene olentibus herbis"
            },
            {
                "verse": "Mixta nihil sapiunt foeda sapore meo."
            },
            {
                "verse": "Dulcis fastidit me Ponticus acus acutus:"
            },
            {
                "verse": "Insipidus, salsus, pinguis, amarus obest."
            },
            {
                "verse": "Mortua nunc virtus, ablata potentia edendi,"
            },
            {
                "verse": "Quae placidos etiam respuit ore cibos."
            },
            {
                "verse": "Quadrupede et bipede est melioris carnis edendae"
            },
            {
                "verse": "Francolina volans, sed mihi grata parum."
            },
            {
                "verse": "Assa nocent nec frixa iuvant, sed cocta lebete"
            },
            {
                "verse": "Profectura mihi sumere lingua timet."
            },
            {
                "verse": "Si qua tenella caro peditantis sive volantis,"
            },
            {
                "verse": "Si qua natat pelago, flumine sive lacu,"
            },
            {
                "verse": "Sive ubicumque velis mixtim terraque marique,"
            },
            {
                "verse": "Mixta sapore alio sive sapore suo,"
            },
            {
                "verse": "Crate, veru aut patina vel si bene cocta lebete,"
            },
            {
                "verse": "Si prodesse mihi, nulla placere potest."
            },
            {
                "verse": "Fercula nulla salem possunt sufferre nec ulla"
            },
            {
                "verse": "Iura, sed evomito sorpta vitella sale."
            },
            {
                "verse": "Quo placuit condire epulas terrebar aceto"
            },
            {
                "verse": "Et quo non poterat mensa vacare mea."
            },
            {
                "verse": "Putet munda Ceres, terret me Bacchus in auro"
            },
            {
                "verse": "Aut vitro et necubi posse videre datur."
            },
            {
                "verse": "Partes quasque meas oris sensisset olentes"
            },
            {
                "verse": "Cuius odoratus debilis ille foret."
            },
            {
                "verse": "Et me pertaesum fuit olfecisse culinae"
            },
            {
                "verse": "Nidorem, quamvis fercula lauta forent."
            },
            {
                "verse": "Iuxta meos oculos iam scintillare videtur"
            },
            {
                "verse": "Littera; si qua trium, quattuor esse pedum."
            },
            {
                "verse": "Ipse opulentus eram, plura et maiora videbam;"
            },
            {
                "verse": "Divitias istas hostis habere queat."
            },
            {
                "verse": "Saepe procul melius vidi spectare senectam"
            },
            {
                "verse": "Quam prope, qua melius sana iuventa videt."
            },
            {
                "verse": "Spiritus est senibus grossus paucusque videndi,"
            },
            {
                "verse": "Subtilem possunt reddere visa procul."
            },
            {
                "verse": "Quid vagor alterius citius numerando labores"
            },
            {
                "verse": "Et taceo ipse meos, quos recitare grave est?"
            },
            {
                "verse": "Quod sibi longa dies, quod multa aboleverat aetas,"
            },
            {
                "verse": "Id mihi subtraxit morbus acerbus idem."
            },
            {
                "verse": "Alba recocta suo privantur vitra colore"
            },
            {
                "verse": "Et revoluta suo vina sapore carent."
            },
            {
                "verse": "Saepe infelicem torquebat sibilus aurae,"
            },
            {
                "verse": "Saepe means tonitrus, saepe refluxus aquae."
            },
            {
                "verse": "Tinnitu surdaster eram noctuque dieque;"
            },
            {
                "verse": "Frigida hirundo meis auribus alta canit."
            },
            {
                "verse": "Os natura meum armavit triginta duobus"
            },
            {
                "verse": "Ossibus, officio quae caruere suo."
            },
            {
                "verse": "Non mordere valent nec quicquam findere morsu"
            },
            {
                "verse": "Aut molere aut ulla stringere parte cibos."
            },
            {
                "verse": "Ossa aliena meis visum est mihi ferre labellis"
            },
            {
                "verse": "Infixa; et nullum robur habere queunt."
            },
            {
                "verse": "Rectius ista leget bili percitus ab atra"
            },
            {
                "verse": "Aut cui quarta dies febre molesta fuit."
            },
            {
                "verse": "Captus ab indomita quartana mense novembri"
            },
            {
                "verse": "Ipse fui prima praetereunte die."
            },
            {
                "verse": "Expleturus erat sextam turri mensis aprilis"
            },
            {
                "verse": "Supremamque diem qua sine febre fui,"
            },
            {
                "verse": "Quando resurrexit qui nos a morte redemit:"
            },
            {
                "verse": "Surrexi a morbo protinus ipse meo."
            },
            {
                "verse": "Me thalamo tenuisset hebes quartana iacentem"
            },
            {
                "verse": "Sex menses, totidem nos adeundo dies."
            },
            {
                "verse": "Longior hora die, iam lux extentior anno;"
            },
            {
                "verse": "Unum habuit pestis, febris acerba duos."
            },
            {
                "verse": "Sic sterilis mea vita fuit, sic tempus inane"
            },
            {
                "verse": "Lapsum dic melius: mortua vita fuit."
            },
            {
                "verse": "Tris hiemes avido mihi defluxere; volebam,"
            },
            {
                "verse": "Non merui, sanctos pronus adire pedes."
            },
            {
                "verse": "Quando erit ut possim nostros deflere reatus,"
            },
            {
                "verse": "Pontificis summi cum dabo labra pedi?"
            },
            {
                "verse": "Interdicta mihi Romana est semita, Campus"
            },
            {
                "verse": "Martius, Exquiliae, Numen adire tuum?"
            },
            {
                "verse": "Non hiemare datur Romae, aut audire cicadas"
            },
            {
                "verse": "Sive videre rosas, aut nova musta bibi?"
            },
            {
                "verse": "Si mihi fata dabunt faciem vultumque videre"
            },
            {
                "verse": "Laeta tuum et sacros cernuus ante pedes"
            },
            {
                "verse": "Oscula ferre tuos et tete audire loquentem,"
            },
            {
                "verse": "Polliceor templis munera lauta tuis."
            },
            {
                "verse": "Quid magis optandum? Nihil est quod gratius esset,"
            },
            {
                "verse": "Nil mihi sub coelo sanctius esse potest."
            }
        ],
        [
            {
                "verse": "Regia me postquam suscepit celsa triremis,"
            },
            {
                "verse": "Cui bellaturae Lipparis arma tulit"
            },
            {
                "verse": "(Quae tunc est nostrum vectura in proelia regem,"
            },
            {
                "verse": "Cum petet Eoos regna beata Syros;"
            },
            {
                "verse": "Quam superare potest, dum pandit carbasa ventis,"
            },
            {
                "verse": "Qua melius pelagus nulla carina secat),"
            },
            {
                "verse": "Quam primum ascendi, venti adventare furentes"
            },
            {
                "verse": "Adversi et pellunt aequor ad astra maris."
            },
            {
                "verse": "Pons mihi securus fuit irretitus eundo"
            },
            {
                "verse": "Et clausere meum pontus et eurus iter;"
            },
            {
                "verse": "Circius et boreas vastas fregere procellas,"
            },
            {
                "verse": "Et cum saxa sonant, unda refracta cadit;"
            },
            {
                "verse": "Circumsaepta fremit quam multa grandine et imbri,"
            },
            {
                "verse": "Et tonitru et nimbis regio plena manet;"
            },
            {
                "verse": "Qui virides cingunt, veluti sua pergama, montes"
            },
            {
                "verse": "Urbem, sunt tecti nocte sequente nive."
            },
            {
                "verse": "Excelsi montes faciunt nos frendere, namque"
            },
            {
                "verse": "Algentes sufflant frigora magna nives."
            },
            {
                "verse": "Frigore vexati magnos percingimus ignes"
            },
            {
                "verse": "Et colimus sacros quaeque caterva Lares."
            },
            {
                "verse": "Africus atque notus sunt nisi evertere pontum"
            },
            {
                "verse": "Et salsas dulces efficit imber aquas."
            },
            {
                "verse": "Concitus atque ictus crebris conflictibus aer"
            },
            {
                "verse": "Mugit; adhuc resonant concava saxa metu."
            },
            {
                "verse": "Interea optabam pulsis tot flatibus austrum,"
            },
            {
                "verse": "Ut rectum et tutum prora secaret iter."
            },
            {
                "verse": "Pulverea accumulat nimia caligine nubes;"
            },
            {
                "verse": "Expansis alis praecipitatus adest,"
            },
            {
                "verse": "Qui mare, qui terras, qui totas turbidus undas"
            },
            {
                "verse": "Vertit, et e fundo saltat arena salo;"
            },
            {
                "verse": "Irruit et duros nimio stridore rudentes"
            },
            {
                "verse": "Hanc tamen in portu si navita crederet austro,"
            },
            {
                "verse": "Concutit, et titubat tota triremis aqua."
            },
            {
                "verse": "Vidisset superos versa carina deos."
            },
            {
                "verse": "Sed postquam vires furibundus perdidit auster"
            },
            {
                "verse": "Atque abiit pelago saevior ira sui,"
            },
            {
                "verse": "Fit mare tranquillum, sunt venti circumeuntes,"
            },
            {
                "verse": "Nulla quibus dubiis est adhibenda fides."
            },
            {
                "verse": "Pacatum ventis magnum sulcavimus aequor"
            },
            {
                "verse": "Et velo et remis magna carina volat."
            },
            {
                "verse": "Ustica nos tenuit, dum fit combustio Phoebes;"
            },
            {
                "verse": "Per geminos pisces Luna trahebat equos."
            },
            {
                "verse": "Nocte sequente Africus nos est comitatus euntes"
            },
            {
                "verse": "Et pariter validus nocte dieque notus,"
            },
            {
                "verse": "Ingentesque maris montes transnavimus; inde"
            },
            {
                "verse": "Cumaeos portus docta Sibylla tulit,"
            },
            {
                "verse": "Et retulit foliis, veluti mos unicus illi est:"
            },
            {
                "verse": "\"Credite, Lipparei, prima triremis erit;"
            },
            {
                "verse": "Neptuno et ventis haec praeceptura videtur,"
            },
            {
                "verse": "Quum fuerit regis pondere pressa sui;"
            },
            {
                "verse": "Illa sibi fluctus remis supponet eunti"
            },
            {
                "verse": "Et velo, reges supprimet alta reos."
            },
            {
                "verse": "Quaestor adest, nummos potuit quot ferre ministrat,"
            },
            {
                "verse": "Nec dubitat saevas mille subire neces;"
            },
            {
                "verse": "Desus adest, Graffaeus item, qui puppe gubernant,"
            },
            {
                "verse": "Qui vitam ventis opposuere suam,"
            },
            {
                "verse": "Ut maiestati sacrae servire deoque"
            },
            {
                "verse": "Possint et numen iam coluere suum."
            },
            {
                "verse": "Sed si forte alia maiora oracla velitis,"
            },
            {
                "verse": "Quae ponto et terris exiget iste deus,"
            },
            {
                "verse": "Si quota pars orbis pedibus subiecta futura"
            },
            {
                "verse": "Scire libet, primo sacra piate Deo\"."
            }
        ],
        [
            {
                "verse": "Sanguinea sese Lucretia morte peremit"
            },
            {
                "verse": "Et meruit casti corporis esse ducem."
            },
            {
                "verse": "Caesaris Alfonsi si praegustasset amores,"
            },
            {
                "verse": "Nulla cruore suo permaduisset humus;"
            },
            {
                "verse": "Nec tibi Tarquinio peregrina taberna fuisset"
            },
            {
                "verse": "Hospitium, patria nec caruisset armis."
            },
            {
                "verse": "Pulchrior haec illa meliore a sanguine nata,"
            },
            {
                "verse": "Quo primore fuit Caesare amata meo."
            },
            {
                "verse": "Pulchra placet, sed casta iuvat, quantoque pudica"
            },
            {
                "verse": "Tanto crevit amor, principe digna suo."
            },
            {
                "verse": "Ingenii vis magna sui, quam vincere reges"
            },
            {
                "verse": "Non potuere: suo victus amore fuit."
            },
            {
                "verse": "Non minus hac dignus quam digna Lucretia nostro"
            },
            {
                "verse": "Rege fuit, nec eo dignior esse potest."
            },
            {
                "verse": "Felicem voluere suam per saecula vitam"
            },
            {
                "verse": "Fata, voluptates tot voluere suas."
            },
            {
                "verse": "Quid magis optandum? Quid plus concedere possent?"
            },
            {
                "verse": "Fortunam pedibus supposuere suis."
            },
            {
                "verse": "Diva puella, vale, magno et sub Caesare laeta"
            },
            {
                "verse": "Degas; sint vitae stamina longa tuae."
            }
        ],
        [
            {
                "verse": "Regibus Odrysii munuscula ferre solebant;"
            },
            {
                "verse": "Odrysiis reges munera magna dabant."
            },
            {
                "verse": "Unusquisque suas partes habuere decentes:"
            },
            {
                "verse": "Magna decent parvos, parvula dona deos."
            },
            {
                "verse": "Alanum donare canem qui vult, dare mavult"
            },
            {
                "verse": "Non obscuri animi signa decora sui."
            },
            {
                "verse": "Alanum si dono canem tibi, tradere malo"
            },
            {
                "verse": "Ipse animi ingenui pignora tuta mei."
            },
            {
                "verse": "Saetigeros siquando sues hic dentibus ardens"
            },
            {
                "verse": "Traxerit, esto memor pignoris ipse mei."
            }
        ],
        [
            {
                "verse": "Montibus Hispanis Romam descendit et, omni"
            },
            {
                "verse": "Deleta macula corporis atque animae,"
            },
            {
                "verse": "Grassias validus Siculas discurrit ad oras;"
            },
            {
                "verse": "Cui non fratre frui, fata videre sinunt,"
            },
            {
                "verse": "Praesulis Alfonsi frater dilectior inter"
            },
            {
                "verse": "Quattuor et tali dignus amore fuit."
            },
            {
                "verse": "Laetos quinque dies voluit fortuna videre"
            },
            {
                "verse": "Atque omnes maestos pessima morte dies."
            },
            {
                "verse": "Venatu leporum lustrata est vallis; ovantes"
            },
            {
                "verse": "Divertit cunctos sus ferus atque fugit."
            },
            {
                "verse": "Cornipedem stimulat, quassans venabula dextra,"
            },
            {
                "verse": "Primus Grassias insequiturque suem."
            },
            {
                "verse": "Intrepidus pungebat equum, quo more solebat"
            },
            {
                "verse": "Per medias acies ferro aperire vias."
            },
            {
                "verse": "Fortis eques sonipesque primus cecidere ruentes"
            },
            {
                "verse": "Saxa super lati fluminis alta parum."
            },
            {
                "verse": "Stratus humi sonipes confractis dentibus ictu"
            },
            {
                "verse": "Contremuit nequiens inde movere pedes."
            },
            {
                "verse": "Ille repente cadit subitoque infringitur illi"
            },
            {
                "verse": "Sinciput et lympha est sanguine rubra suo."
            },
            {
                "verse": "Illum illum excipiunt famuli lacrimasque dolentes"
            },
            {
                "verse": "Germano effundunt; cogitat unus opem."
            },
            {
                "verse": "Solicitus praeses Regalis Montis in urbem"
            },
            {
                "verse": "Cursores agiles ipse volare facit:"
            },
            {
                "verse": "Praecipites veniant medici qui vulnera curent,"
            },
            {
                "verse": "Docta manus quibus est ossa secare loco,"
            },
            {
                "verse": "Expertusque senex, quo non prudentior alter"
            },
            {
                "verse": "Natura et iuvenis primus in arte fuit."
            },
            {
                "verse": "Hi pellem cum carne secant atque ungue latentes"
            },
            {
                "verse": "Fissuras nudant, ut resecare queant."
            },
            {
                "verse": "Serra rotunda suos ubi fecerat undique gyros,"
            },
            {
                "verse": "Ossibus extractis facta fenestra fuit,"
            },
            {
                "verse": "Quae vomuit calidam ferventis sanguinis undam"
            },
            {
                "verse": "Foedantem vultus, tempora et ora, suos."
            },
            {
                "verse": "Panniculi duri facies est visa nigella,"
            },
            {
                "verse": "Quae numquam roseo melle reducta fuit."
            },
            {
                "verse": "Hoc animadverso atque aliis sine nube revisis,"
            },
            {
                "verse": "Ex medicis primus talia verba tulit:"
            },
            {
                "verse": "\"Assidua cum febre rigor stridorque molaris,"
            },
            {
                "verse": "Mollities lateris panniculusque niger"
            },
            {
                "verse": "Vulneribus magnis capitis, sua cruda labella"
            },
            {
                "verse": "Cum fuerint, refero proxima signa neci."
            },
            {
                "verse": "Hactenus occului germani fratris amati"
            },
            {
                "verse": "Mortem, nec volui flere reflere tuum."
            },
            {
                "verse": "Non opus est medicis sed pallinctoribus atris:"
            },
            {
                "verse": "Haec tibi sint curae sacra, colossus honos."
            },
            {
                "verse": "Septima lux clari germani claudet ocellos,"
            },
            {
                "verse": "Extinctura suos, gaudia et arma, iocos\"."
            },
            {
                "verse": "Praecipit exsequias, fraternum funus honorat"
            },
            {
                "verse": "Alfonsus magnis sumptibus et precibus."
            },
            {
                "verse": "Ardent innumerae taedae, stant lumina circum"
            },
            {
                "verse": "Cerea, quae magno principe digna forent."
            },
            {
                "verse": "Et luctu et planctu cuncti flevere gementes"
            },
            {
                "verse": "Et veras lacrimas fundere quisque potest."
            },
            {
                "verse": "Illi morte nihil, vita nil defuit illi;"
            },
            {
                "verse": "Defuit hoc unum, vivere, morte sua."
            },
            {
                "verse": "Magnificus sumptus medicis non defuit atque"
            },
            {
                "verse": "Magna sepulturae gloria honorque fuit."
            },
            {
                "verse": "Eripuit validam mors immatura iuventam;"
            },
            {
                "verse": "Coelum animam, corpus regia busta tenent."
            }
        ],
        [
            {
                "verse": "Desidia affectum non me culpare licebit;"
            },
            {
                "verse": "Quartana oppressum dicere quisque potest."
            },
            {
                "verse": "Desidia affectum non me admirabere, namque"
            },
            {
                "verse": "Causa mei reditus tardior ipsa fuit."
            },
            {
                "verse": "Me thalamo tenuisset hebes quartana iacentem"
            },
            {
                "verse": "Sex menses, totidem nos adeundo dies."
            },
            {
                "verse": "Nunc ego praecipiti veniam, sine tempora, penna,"
            },
            {
                "verse": "Nam velo et remis nostra carina volat."
            },
            {
                "verse": "Grassiae infaustam volui describere mortem,"
            },
            {
                "verse": "Ut tibi pergratum collibitumque fuit,"
            },
            {
                "verse": "Interitumque suum placuit flevisse; triumphum"
            },
            {
                "verse": "Scribere spero tuum et si qua trophaea manent."
            }
        ],
        [
            {
                "verse": "Montibus Hispanis Romam descendit et, omni"
            },
            {
                "verse": "Deleta macula corporis atque animae,"
            },
            {
                "verse": "Grassias validus Siculas discurrit ad oras:"
            },
            {
                "verse": "Germanum et sedem fata videre sinunt."
            },
            {
                "verse": "Quinque dies risit fortuna, invidit honori:"
            },
            {
                "verse": "Cornipedis casu fortis ad ima ruit."
            },
            {
                "verse": "Scissa fronte suum plures videre cerebrum,"
            },
            {
                "verse": "Unde obiit, vita nunc meliore fruens."
            }
        ],
        [
            {
                "verse": "Romae habita venia, Siculis allabitur oris"
            },
            {
                "verse": "Grassias; fratrem fata videre sinunt."
            },
            {
                "verse": "Impavidus stimulavit equum, quo more solebat"
            },
            {
                "verse": "Per medios hostes ferro aperire vias,"
            },
            {
                "verse": "Insequiturque suem quassans venabula dextra"
            },
            {
                "verse": "Et sonipes cecidit et cadit altus eques."
            },
            {
                "verse": "Eripuit validam mors immatura iuventam;"
            },
            {
                "verse": "Coelum animam, corpus regia busta tenent."
            }
        ],
        [
            {
                "verse": "Grassiam Hispanum mors accelerata vocavit:"
            },
            {
                "verse": "Praesulis Alfonsi frater amatus erat."
            },
            {
                "verse": "Romae habita venia, Siculis allabitur oris;"
            },
            {
                "verse": "Germanum et sedem fata videre sinunt."
            },
            {
                "verse": "Intrepidus stimulavit equum, quo more solebat"
            },
            {
                "verse": "Per medias acies ferro aperire vias."
            },
            {
                "verse": "Fortis eques sonipesque primus cecidere ruentes;"
            },
            {
                "verse": "Coelum animam, corpus regia busta tenent."
            }
        ],
        [
            {
                "verse": "Pauca licet numero, dum sint victura per annos"
            },
            {
                "verse": "Innumeros, certe carmina multa facis;"
            },
            {
                "verse": "Carmina nulla facis, quamvis tot milia fingas,"
            },
            {
                "verse": "Si sint ad paucos interitura dies."
            }
        ],
        [
            {
                "verse": "Morte tua canon, leges et iura Quiritum"
            },
            {
                "verse": "Occubuere: tibi contumulata iacent."
            },
            {
                "verse": "Tu Nicolaus eras Tudisco a sanguine natus,"
            },
            {
                "verse": "Panhormi antistes, sed Cathinensis eras."
            },
            {
                "verse": "Eugenio et Basilea concordi lite ruebat"
            },
            {
                "verse": "Nostra fides; steterat, te duce, concilium."
            },
            {
                "verse": "Nominis et tituli cumulos et laudis adeptus,"
            },
            {
                "verse": "Unde tuum texit rubra tiara caput."
            }
        ],
        [
            {
                "verse": "Marce, tuum tristi praesta de Tristibus, oro,"
            },
            {
                "verse": "Nasonem; titulo nam mihi compar opus."
            },
            {
                "verse": "Lectio iocunda est et quicquid continet aptum"
            },
            {
                "verse": "Et faciem atque oculos exhilarare meos."
            }
        ],
        [
            {
                "verse": "Pina, prothomedici coniunx et filia, morte"
            },
            {
                "verse": "Interii subita, fulminis icta foco."
            },
            {
                "verse": "Non me combussit, membris sed flamma pepercit:"
            },
            {
                "verse": "Ista pudicitiae signa fuere meae."
            },
            {
                "verse": "Petro Alisandro cum sim disiuncta marito,"
            },
            {
                "verse": "Non doleo, vita cum meliore fruar."
            },
            {
                "verse": "Te, pater Antoni, peto; vir natique valete"
            },
            {
                "verse": "Quattuor; ex utero nata puella vale."
            }
        ],
        [
            {
                "verse": "Tris concede, precor, fuerant hi quinque, libellos;"
            },
            {
                "verse": "Quartana oppressus quaerito namque iocos."
            },
            {
                "verse": "Ut cibus in longo placidus fastidit edentem"
            },
            {
                "verse": "Usu, sic rarus saepe placere solet."
            }
        ],
        [
            {
                "verse": "Edita quae teneris, sed non limata, vetustis"
            },
            {
                "verse": "Annis non puduit scribere nostra manum,"
            },
            {
                "verse": "Haec sunt, ut videas quando ingrata otia serpunt"
            },
            {
                "verse": "Aut cum te fessum seria multa tenent."
            },
            {
                "verse": "Ferrea vis nulli, nulli est sua ferrea cura,"
            },
            {
                "verse": "Saepe etiam vincit ferrea cuncta labor."
            },
            {
                "verse": "Si prodesse negant, se delectare fatentur"
            },
            {
                "verse": "Atque animo lasso gaudia ferre tuo."
            },
            {
                "verse": "Orbis habet quaecumque queunt prodesse volenti"
            },
            {
                "verse": "Et mala, quae invito grandia saepe nocent."
            },
            {
                "verse": "Quis poterit cunctos animi vitare labores?"
            },
            {
                "verse": "Quis poterit nutu volvere cuncta suo?"
            },
            {
                "verse": "Utile laetitiam, pariunt nocumenta dolores"
            },
            {
                "verse": "Maestitiamque simul nocte dieque suam."
            },
            {
                "verse": "Hos auferre potest festivus sermo, iocosum"
            },
            {
                "verse": "Eloquium et si qua est lingua faceta valet."
            },
            {
                "verse": "Dixero pace sua, non omnia seria coelo;"
            },
            {
                "verse": "Saepe etenim minimos gaudet habere deos."
            },
            {
                "verse": "Utile quid coelo citharae resonantis amoenum"
            },
            {
                "verse": "Permodulare sonum et thura Sabaea dare?"
            },
            {
                "verse": "Quid prosint etiam fumosi thuris honores,"
            },
            {
                "verse": "Pallia texta auro et murice tincta Deo?"
            },
            {
                "verse": "Delectant pia thura focis levioribus usta"
            },
            {
                "verse": "Et quae circumdat plurima gemma togam."
            },
            {
                "verse": "Sed tu, qui superos omnis veneraris et ornas"
            },
            {
                "verse": "Templa Dei et cunctis antelocanda iubes,"
            },
            {
                "verse": "Cum te primum habeat divini cultus honoris,"
            },
            {
                "verse": "More suo placeat dicta iocosa cani."
            },
            {
                "verse": "Psalterio aut cithara si quando propheta canebat,"
            },
            {
                "verse": "Nonne Deus dixit: \"Fila canora placent\"?"
            },
            {
                "verse": "Frangitur interdum, qui semper tenditur, arcus;"
            },
            {
                "verse": "Dextera tendentis fessa reperta fuit."
            },
            {
                "verse": "Interdum requie ac interdum lassa labore"
            },
            {
                "verse": "Perniciosa suis membra fuere viris."
            },
            {
                "verse": "Utitur alterno motu requieque decenti,"
            },
            {
                "verse": "Qui sua sana modo pectora habere cupit."
            },
            {
                "verse": "Laetatur luditque sua perdice, sed alter"
            },
            {
                "verse": "Bellatorem opici scalpere muris ovat."
            },
            {
                "verse": "Plurima habere petas, quae te iocunda salutant,"
            },
            {
                "verse": "Cum solus curas totius orbis habes;"
            },
            {
                "verse": "Hinc muteta tuos illinc Perusina labores"
            },
            {
                "verse": "Laetitia expellet, quando molesta subis."
            },
            {
                "verse": "Hinc tua vis primo poterit compescere fluctus;"
            },
            {
                "verse": "Quid mea, quam nullum robur habere puto?"
            },
            {
                "verse": "Diversas epulas gustusque oculusque requirunt;"
            },
            {
                "verse": "Saepe novella placent, saepe vetusta placent."
            },
            {
                "verse": "Mitia poma solent prius immatura placere,"
            },
            {
                "verse": "Dulcia vina probant, Pontica saepe probant."
            },
            {
                "verse": "Cum variare <velis>, quae possunt tollere causas"
            },
            {
                "verse": "Langoris, nugas experiare meas."
            },
            {
                "verse": "Ut cibus in longo placidus fastidit edentem"
            },
            {
                "verse": "Usu, sic rarus saepe placere solet."
            },
            {
                "verse": "Quandoque in pretio est lauta inter fercula blitus;"
            },
            {
                "verse": "Dulcius efficiunt altera vitra merum."
            }
        ],
        [
            {
                "verse": "Accipe primitias et delibamina quaedam"
            },
            {
                "verse": "Temporis adversi quae meus annus habet."
            },
            {
                "verse": "Insomnis intus febres agitare solebam"
            },
            {
                "verse": "Carmina, quae somnum surripuere meum;"
            },
            {
                "verse": "Surreptumque suis sic infixere medullis,"
            },
            {
                "verse": "Ut dormire magis quam vigilare velint."
            },
            {
                "verse": "Si somno careant aegri, si languida volvunt"
            },
            {
                "verse": "Membra thoro et fessis vix datur ulla quies,"
            },
            {
                "verse": "Carmina, quae tali sunt evigilata cubili,"
            },
            {
                "verse": "Nescio si versus nomen habere queant;"
            },
            {
                "verse": "Si non illud habent, ea somnolenta vocentur,"
            },
            {
                "verse": "Donec eis dabitur pervigilare nimis."
            },
            {
                "verse": "Luciferi ante ortus experrectura cubantes"
            },
            {
                "verse": "Carmina si fuerint, vivere posse puta;"
            },
            {
                "verse": "Si nequeunt vigilare neque expergiscitur ullus"
            },
            {
                "verse": "Sensus acutus, hebes sed gravat illa sopor,"
            },
            {
                "verse": "Torpida ad interitum ibunt perniciemque latentem"
            },
            {
                "verse": "Sunt habitura, crocum aut dilacerata tegent."
            },
            {
                "verse": "Carminibus cunctis non sat vigilare, sed illa"
            },
            {
                "verse": "Morte silente decet solicitare viros."
            },
            {
                "verse": "Alliciant cantu pueros iuvenesque senesque,"
            },
            {
                "verse": "Nec pigeat cithara detenuisse deum."
            },
            {
                "verse": "Taedeat illa tamen si non surrexerit ullus"
            },
            {
                "verse": "Ante diem et mentem solicitarit ovans."
            },
            {
                "verse": "Talia ni fuerint, tinea rodentur et inde"
            },
            {
                "verse": "Iam sunt ad paucos interitura dies."
            },
            {
                "verse": "Illis vigilia est opus et mihi claudere ocellos,"
            },
            {
                "verse": "Si quod honoratum nomen habere volunt."
            },
            {
                "verse": "Lapsibus oppositis nos aegrotare videmur:"
            },
            {
                "verse": "Haec perimit somnus, me vigilare nimis."
            },
            {
                "verse": "Et pretiosa mihi medicina est morbus eorum;"
            },
            {
                "verse": "Qui mihi morbus obest est sibi tota salus."
            },
            {
                "verse": "Una ope tu poteris binis succurrere morbis:"
            },
            {
                "verse": "Aufer eis somnos, quos mihi cede, precor."
            },
            {
                "verse": "Si mihi dulce, Pater, dulcem somnumque quietum"
            },
            {
                "verse": "Aut si oculis nostris otia tuta dabis,"
            },
            {
                "verse": "Incolumis qui te colit et tua numina adorat,"
            },
            {
                "verse": "Ingenium et mores integra semper erunt."
            },
            {
                "verse": "Grata quies oculos poterit submittere nostros."
            },
            {
                "verse": "Versibus unde queat nomen adesse suum."
            },
            {
                "verse": "Tunc potero cantare tuas per saecula laudes,"
            },
            {
                "verse": "Et memor et gratus muneris ipse tui."
            }
        ],
        []
    ]
}