{
    "author": "Enea Silvio Piccolomini",
    "title": "Chrysis",
    "url": "http://www.poetiditalia.it/texts/PICCOLOM|chry|001",
    "text": [
        [
            {
                "verse": "I. DYOPHANES, THEOBOLUS"
            }
        ],
        [
            {
                "verse": "Dyophanes"
            },
            {
                "verse": "Edepol nulla, opinor, est ratio prior,"
            },
            {
                "verse": "Quod emuli nimium clero sunt populi:"
            },
            {
                "verse": "Nam commoditates nobis invident bonas."
            },
            {
                "verse": "Soli miseri carent invidia viri;"
            },
            {
                "verse": "Quisquis beatus est, huic livor est comes."
            },
            {
                "verse": "Nobis divitie sunt, opes, delicie,"
            },
            {
                "verse": "Ad esum nati tantum et ad potum sumus,"
            },
            {
                "verse": "Dormire possumus et satis quiescere;"
            },
            {
                "verse": "Vivimus nobis, alii vivunt aliis."
            },
            {
                "verse": "Nulli pulcra est quam nobis gratior Venus;"
            },
            {
                "verse": "Non, ut alii, stabilem uxorem ducimus,"
            },
            {
                "verse": "Que, si stomacosa sit, habenda est tamen;"
            },
            {
                "verse": "Nova in dies connubia, himeneos novos"
            },
            {
                "verse": "Celebramus: si placet amor, revertimur;"
            },
            {
                "verse": "Ubi displicet, alio flectimus iter."
            },
            {
                "verse": "Ex mille cum periculum fecimus, eam"
            },
            {
                "verse": "Que cordi fuit stabili prosequimur fide."
            },
            {
                "verse": "Theobolus"
            },
            {
                "verse": "Mihi sic videtur. Sed quali iam nos putas"
            },
            {
                "verse": "Usuros nocte? Dum subagitabis tuam,"
            },
            {
                "verse": "Egon, adherentem pectori meo meam"
            },
            {
                "verse": "Tenens, dabo suavium et labrum mordicus"
            },
            {
                "verse": "Stringam et niveas milies premam papillas?"
            },
            {
                "verse": "Vah, quotiens inter sua crura tibias"
            },
            {
                "verse": "Innectam meas! Sed hoc molestum est mihi..."
            },
            {
                "verse": "Dyophanes"
            },
            {
                "verse": "Quid istuc est?"
            },
            {
                "verse": "Theobolus"
            },
            {
                "verse": "\"Antiqua est palla mea; novam"
            },
            {
                "verse": "Faxo ut habeam: quatuor mihi da minas."
            },
            {
                "verse": "Baltheum nullum est mihi etiam; adiuva ut habeam\"."
            },
            {
                "verse": "Hec vox mihi semper sonat in auribus."
            },
            {
                "verse": "Talentum impertitus sum, sed quo plus do, magis"
            },
            {
                "verse": "Expetit: \"Hoc indigeo, hoc prebe, hoc volo."
            },
            {
                "verse": "Es quidem nullum in crumena superest mea;"
            },
            {
                "verse": "Despoliandus est quisquis indigens mei"
            },
            {
                "verse": "Advenerit. Ligari amantis marsupium"
            },
            {
                "verse": "Nequit\". Nil satis est meretricibus malis."
            },
            {
                "verse": "Sed unum singraphum quam facimus hodie"
            },
            {
                "verse": "Persolvet cenam; tum post, aliud aliam."
            },
            {
                "verse": "At iam in angiportu, ubi manendum est, sumus."
            },
            {
                "verse": "Nihil tumulti audio. Vereor... vereor"
            },
            {
                "verse": "Huc ne frustra venerimus. Sed pulta hostium."
            },
            {
                "verse": "Dyophanes"
            },
            {
                "verse": "Ah, nescis publicam custodes ad ianuam"
            },
            {
                "verse": "E proximo?"
            },
            {
                "verse": "Theobolus"
            },
            {
                "verse": "Ergo fac signum, ut veniat anus."
            },
            {
                "verse": "At ego expectando crucior miserrime;"
            },
            {
                "verse": "Nil mora peius, nil expectationibus."
            },
            {
                "verse": "Mane, mane! Observat nos ianitor, quem pii"
            },
            {
                "verse": "Omnes dii perdant!"
            },
            {
                "verse": "Dyophanes"
            },
            {
                "verse": "Tace parum, et signum dabo."
            }
        ],
        [],
        [
            {
                "verse": "II. CHRYSIS meretrix, LYBIPHANES familiaris,SEDULIUS amator"
            }
        ],
        [
            {
                "verse": "Chrysis"
            },
            {
                "verse": "Cur hac noctu non es mecum? Quo nunc properas?"
            },
            {
                "verse": "Mane, amabo! Dormito hic, ut nudi simul"
            },
            {
                "verse": "In amplexu simus. Cur mihi suppetias"
            },
            {
                "verse": "Quasi gravastellus das?"
            },
            {
                "verse": "Sedulius"
            },
            {
                "verse": "Ne noceam tibi."
            },
            {
                "verse": "Chrysis"
            },
            {
                "verse": "Ohe! Ne noceas, ais?"
            },
            {
                "verse": "Sedulius"
            },
            {
                "verse": "Aio: balneum"
            },
            {
                "verse": "Quis tibi persolvit, aut tu cur hodie"
            },
            {
                "verse": "Preter morem lavisti? Tete illic habeat,"
            },
            {
                "verse": "Argentum qui dedit. Nam qui dat, ipsus parum"
            },
            {
                "verse": "Iniurius, si tibi lucrum auferat, siet."
            },
            {
                "verse": "Chrysis"
            },
            {
                "verse": "Parvi me pensitas et me facis nihili,"
            },
            {
                "verse": "Qui rivalibus me quam tibi vis potius."
            },
            {
                "verse": "At at..."
            },
            {
                "verse": "Sedulius"
            },
            {
                "verse": "Quid \"at at \"? Tui causa facio,"
            },
            {
                "verse": "Ne dantes abigam, qui prebeo perparum."
            },
            {
                "verse": "Chrysis"
            },
            {
                "verse": "Hem! Dantes! Quasi me plurimi nunc habeant,"
            },
            {
                "verse": "Quod tu solus et unus, vel..."
            },
            {
                "verse": "Sedulius"
            },
            {
                "verse": "Aha, \"vel\"! Scio:"
            },
            {
                "verse": "Nemo nisi ego te unus, vel centum alii!"
            },
            {
                "verse": "Chrysis"
            },
            {
                "verse": "Expetessunt plures, paucis datur frui."
            },
            {
                "verse": "Sic me dii amassint, ut preter te vix duo"
            },
            {
                "verse": "Consueverint mihi. Nunc, ut mundior tibi"
            },
            {
                "verse": "Advenirem, lavi. Tibin sum morigera?"
            },
            {
                "verse": "Anime mi, mane, mane! Noli irascier."
            },
            {
                "verse": "Lybiphanes"
            },
            {
                "verse": "Ut blanda est meretrix! Iam tendit insidias."
            },
            {
                "verse": "Viden ut amplectitur, quasi amatrix probe?"
            },
            {
                "verse": "Non mihi has induceres sicophantias;"
            },
            {
                "verse": "Aurum his verbis ut veneris studes, pessuma!"
            },
            {
                "verse": "Novi ego mores meretricis; namque, cum"
            },
            {
                "verse": "Pauper est, arridet et quidvis facit."
            },
            {
                "verse": "Amare assimilat, non amat, quando lacrimas"
            },
            {
                "verse": "Ut lubet vortit atque ut volt: obediunt"
            },
            {
                "verse": "Meretrici lacrime. At istic sese putat"
            },
            {
                "verse": "Alterum Ganimedem aut Pari<n] coli alterum."
            },
            {
                "verse": "Nosce te, Seduli: istuc etatis hominem"
            },
            {
                "verse": "Non amat mulier; si quid das, amat."
            },
            {
                "verse": "Aliam vitam et mores iam debes alios"
            },
            {
                "verse": "Istac etate induere; nam vesperus adest."
            },
            {
                "verse": "Sedulius"
            },
            {
                "verse": "Sic est, nec me quod dicis latet. Nugas scio"
            },
            {
                "verse": "Istarum."
            },
            {
                "verse": "Lybiphanes"
            },
            {
                "verse": "Quid igitur heres? Quid hic agis?"
            },
            {
                "verse": "Nulla hic habenda est mora, postquam Venus iacet."
            },
            {
                "verse": "Quin imus et aliis cedimus?"
            },
            {
                "verse": "Sedulius"
            },
            {
                "verse": "Animo"
            },
            {
                "verse": "Gerundus mos est; lubet ridere cum ioco."
            },
            {
                "verse": "Scortis ut scortis utor: simulant, simulo;"
            },
            {
                "verse": "Fingo me captum nec sum; par pari refero."
            },
            {
                "verse": "Lybiphanes"
            },
            {
                "verse": "At istuc, hercle, magni plenum est discriminis."
            },
            {
                "verse": "Urit amor pusillatim clamque ingreditur,"
            },
            {
                "verse": "Et iocos scimus in seria mutarier."
            },
            {
                "verse": "Vide, sis: nam, si ardere incepisses, spoliis"
            },
            {
                "verse": "Te direptionique para, quasi sies"
            },
            {
                "verse": "Captivus. Tigris est, non mulier, meretrix;"
            },
            {
                "verse": "Cum amari scit, petit, capit, spoliat, rapit."
            },
            {
                "verse": "Sedulius"
            },
            {
                "verse": "Desine, scio. Quid, malum, in fornice venis"
            },
            {
                "verse": "Philosophari? Leno hic, non Cato, loquitur."
            },
            {
                "verse": "Lybiphanes"
            },
            {
                "verse": "Decet ubique bene loqui atque facere."
            },
            {
                "verse": "Non veto scortari, sed scortari nimium."
            },
            {
                "verse": "Chrysis"
            },
            {
                "verse": "Quid vos inter vos his murmurationibus"
            },
            {
                "verse": "Concertatis? Adesto, Seduli, propera."
            },
            {
                "verse": "Sedulius"
            },
            {
                "verse": "Adsum."
            },
            {
                "verse": "Chrysis"
            },
            {
                "verse": "Sequere me huc intro."
            },
            {
                "verse": "Sedulius"
            },
            {
                "verse": "Sequor lubens."
            }
        ],
        [],
        [
            {
                "verse": "III. LYBIPHANES, PYTHIAS"
            }
        ],
        [
            {
                "verse": "Lybiphanes"
            },
            {
                "verse": "Illi iam intus secundas agunt nuptias."
            },
            {
                "verse": "Perlepida est istec tua soror, Pythias."
            },
            {
                "verse": "Sed ubinam illam invenisti? Quo balneo"
            },
            {
                "verse": "Lavit? Estne, ut opinor, quod Theobolus"
            },
            {
                "verse": "Stipem dederit? Nam ille hanc noctem redemit pretio."
            },
            {
                "verse": "Dic, amabo. Soli sumus, nusquam effluet."
            },
            {
                "verse": "Tum te hic agnoscam et coniacebimus simul."
            },
            {
                "verse": "Pythias"
            },
            {
                "verse": "Quis tibi istec dixit?"
            },
            {
                "verse": "Lybiphanes"
            },
            {
                "verse": "Qui scit: ipsus hodie"
            },
            {
                "verse": "In foro Theobolus."
            },
            {
                "verse": "Pythias"
            },
            {
                "verse": "Rem omnem, ut est, tenes."
            },
            {
                "verse": "Ego, ut adventastis huc, rapio pallam,"
            },
            {
                "verse": "In balneas curro festina, Chrysim voco."
            },
            {
                "verse": "\"Heus, Chrysis!\" inquam \"Chrysis, frater adest domi,"
            },
            {
                "verse": "Peregre reversus. Quid stas? An nondum venis?\"."
            },
            {
                "verse": "Ille, qui argentum dederat, rubet illico,"
            },
            {
                "verse": "Post pavet. \"Hem, mea Chrysis, hoccine\" ait"
            },
            {
                "verse": "\"Te facere? Insalutatum me deserere?\"."
            },
            {
                "verse": "Illa \"Bonum animum\" inquit \"habe: redeam,"
            },
            {
                "verse": "Ad cenam veniam ubi decretum est. Vale\"."
            },
            {
                "verse": "Lybiphanes"
            },
            {
                "verse": "Dixin ego? Sed quid Cassina?"
            },
            {
                "verse": "Pythias"
            },
            {
                "verse": "Etiam redit."
            },
            {
                "verse": "Charinus obviam fuit, qui illam domum"
            },
            {
                "verse": "Perduxit. Nunc reor ambos permolere."
            },
            {
                "verse": "Sed nos quid agimus? Cur non coimus etiam?"
            },
            {
                "verse": "Lybiphanes"
            },
            {
                "verse": "Pone puellum."
            },
            {
                "verse": "Pythias"
            },
            {
                "verse": "Iam dormit. Ah, vir veniet!"
            },
            {
                "verse": "Lybiphanes"
            },
            {
                "verse": "Ne dubita. Cadum hunc exhaurire prius"
            },
            {
                "verse": "Sententia est; nam fauces omnes arent. Bibe."
            },
            {
                "verse": "Pythias"
            },
            {
                "verse": "Bene admones; nam potus eque atque coitus"
            },
            {
                "verse": "Sapiunt mihi. Istec si absint, nolim vivere."
            },
            {
                "verse": "Sed infelix est omnis nupta, que imperium"
            },
            {
                "verse": "Fert viri."
            },
            {
                "verse": "Lybiphanes"
            },
            {
                "verse": "Infelicior istic, qui femine"
            },
            {
                "verse": "Subiectus est. Emori velim quam nubere."
            },
            {
                "verse": "Pythias"
            },
            {
                "verse": "At nullum fidelem invenias virum sue"
            },
            {
                "verse": "Coniugi."
            },
            {
                "verse": "Lybiphanes"
            },
            {
                "verse": "Nec ullam marito feminam."
            },
            {
                "verse": "Casta est quam nemo rogat, nemo stimulat."
            },
            {
                "verse": "Oculo potius solo quam solo viro"
            },
            {
                "verse": "Contenta est mulier: indomitum est animal,"
            },
            {
                "verse": "Nullis regendum frenis nullisque monitis."
            },
            {
                "verse": "Tolerabile est, si quis inscius colla dat"
            },
            {
                "verse": "Maritali capistro semel tantum; sed hic"
            },
            {
                "verse": "Qui, liber factus, novis se iugis implicat,"
            },
            {
                "verse": "Tam excusari potest quam qui bis naufragium"
            },
            {
                "verse": "Pertulit, primo non sat admonitus malo."
            },
            {
                "verse": "Scite, mehercule, canones eos abigunt"
            },
            {
                "verse": "Sacerdotio qui secundas in nuptias"
            },
            {
                "verse": "Migrant: namque stultis sunt stultiores quidem"
            },
            {
                "verse": "Indignique templis ministrare biiuges."
            },
            {
                "verse": "Coniugis maritus est vile mancipium,"
            },
            {
                "verse": "Servitutem malam quod servit et pessimam."
            },
            {
                "verse": "Is sapit qui vobis sic utitur ut ego:"
            },
            {
                "verse": "Tu mihi vas tuum das, ego tibi meum"
            },
            {
                "verse": "Utendum; tantum tibi obligor quantum tu mihi."
            },
            {
                "verse": "Popisma ut emisimus, liberi ambo sumus."
            },
            {
                "verse": "Pythias"
            },
            {
                "verse": "Nimis sciolus es, postquam bibisti satis!"
            },
            {
                "verse": "Sed veni, mi columbe, mi passerule,"
            },
            {
                "verse": "Mi turtur, mi galle! Quid agis?"
            },
            {
                "verse": "Lybiphanes"
            },
            {
                "verse": "Hem, venio."
            }
        ],
        [],
        [
            {
                "verse": "IV. CHARINUS"
            }
        ],
        [
            {
                "verse": "O stultas hominum mentes et vanas nimis!"
            },
            {
                "verse": "O mortalium ceca pectora! O Furie"
            },
            {
                "verse": "Eumenides, quid vexatis humanum genus?"
            },
            {
                "verse": "Quo sapientiorem se quisque iudicat,"
            },
            {
                "verse": "Eo stultior est. Vidi plures in foro"
            },
            {
                "verse": "Nuper propter Armeniacos ire anxios;"
            },
            {
                "verse": "Illos namque invasisse dolent imperium"
            },
            {
                "verse": "Et occidisse quosdam Suicenses truces."
            },
            {
                "verse": "Hostem volunt alii externum propulsarier"
            },
            {
                "verse": "Ulciscique suos. Tum post quidam togati"
            },
            {
                "verse": "Non capio quid divisionis flebile"
            },
            {
                "verse": "Inter pontifices aiunt esse maxumos."
            },
            {
                "verse": "Ego sapientis verbum mente teneo:"
            },
            {
                "verse": "Curas post tergum decet inanes mittier."
            },
            {
                "verse": "Ut in cavea certant pulli gallinacii"
            },
            {
                "verse": "Esce causa, quibus cras est decretum mori,"
            },
            {
                "verse": "Sic propter imperium contendunt homines,"
            },
            {
                "verse": "Quod quam diu tenere debeant nesciunt."
            },
            {
                "verse": "At ubi carendum sit, imperio prius"
            },
            {
                "verse": "Quam cibo malim carere. Quid refert mea,"
            },
            {
                "verse": "Gallus an Theutonicus uter imperet?"
            },
            {
                "verse": "Stulta est cura que nihil parturit commodi."
            },
            {
                "verse": "Nil animo melius placido et libero;"
            },
            {
                "verse": "Nec regnum nec honor cum quiete convenit."
            },
            {
                "verse": "Qui, paucis contentus, ad naturam sibi"
            },
            {
                "verse": "Instituit vitam nec studet honoribus,"
            },
            {
                "verse": "Istic, me iudice, sapit; hunc ego sequor,"
            },
            {
                "verse": "Huic me parem preparo; que sunt, divitias"
            },
            {
                "verse": "Effundo, non quero novas. Qui me sequitur,"
            },
            {
                "verse": "Illic sibi curet. Nil post obitum volo."
            },
            {
                "verse": "Nemo funera faxit mortuo nec mihi"
            },
            {
                "verse": "Sarchophagum statuat. Quid gloria vanius"
            },
            {
                "verse": "Sepulchrali? Seu me vermes edant vel aves,"
            },
            {
                "verse": "Tantumdem facio, dummodo vivens edam"
            },
            {
                "verse": "Et bibam quod placet, dummodo letus meus"
            },
            {
                "verse": "Sit animus. Hoc ago curoque sedulo."
            },
            {
                "verse": "Nunc ex balneo Cassinam accersivi meam"
            },
            {
                "verse": "Et ad me iussi ut veniret. Quamvis alius"
            },
            {
                "verse": "Argentum dederat, sibi ut esset mundior,"
            },
            {
                "verse": "Ast ego primitias habeo. Ter Venus"
            },
            {
                "verse": "Restincta est illinc, euax!, quo lubet modo."
            }
        ],
        [],
        [
            {
                "verse": "V. ARCHIMENIDES amator, ANTHIPHILA meretrix,CANTHARA lena"
            }
        ],
        [
            {
                "verse": "Archimenides"
            },
            {
                "verse": "Tu sola hic es? Ubinam alie, Anthiphila?"
            },
            {
                "verse": "Ubi alii?"
            },
            {
                "verse": "Anthiphila"
            },
            {
                "verse": "Sola, et anus hec. Sole sumus;"
            },
            {
                "verse": "Sed aderunt, ut autumo, quam citissime;"
            },
            {
                "verse": "Cena iam cocta est, et vinum affertur vetus."
            },
            {
                "verse": "Canthara"
            },
            {
                "verse": "At istuc primum esse oportuit, Anthiphila!"
            },
            {
                "verse": "Viden ut arent fauces? Pulmone nihil"
            },
            {
                "verse": "Est meo siccius. Proh, vix queo spuere,"
            },
            {
                "verse": "Vix loqui! O vinum! Heu vinum! Cur, vinum, taces?"
            },
            {
                "verse": "Non vereor vera loqui: sum multibiba,"
            },
            {
                "verse": "Merobiba, non limphibiba aut medobiba,"
            },
            {
                "verse": "Neque cervisiam bibo neque siceram:"
            },
            {
                "verse": "Theucris hec largior et Boemis pocula."
            },
            {
                "verse": "Quasi lagena sum, ubi vinum solet Chium"
            },
            {
                "verse": "Condi. Quid opus verbis? Sum vinosissima,"
            },
            {
                "verse": "Et fluvium, si vini siet, recipiam... Ah,"
            },
            {
                "verse": "Flos veteris vini meis naribus"
            },
            {
                "verse": "Obiectus est! Nunc eius amor me cupidam"
            },
            {
                "verse": "Letificat. Ubi, ubi est? Euax, est me prope!"
            },
            {
                "verse": "Archimenides"
            },
            {
                "verse": "Eccum, accipe vitrum. Pota, festiva, bibe!"
            },
            {
                "verse": "Esto mihi propitia, suscipe phialam."
            },
            {
                "verse": "Canthara"
            },
            {
                "verse": "Canthara mihi est nomen: ex cantharo bibam."
            },
            {
                "verse": "Ah, habeo! Salve, anime mi, Liberi lepos!"
            },
            {
                "verse": "Ut veteris, vetusti vini sum cupida!"
            },
            {
                "verse": "Nam omnium unguentum odos pre tuo nausea est."
            },
            {
                "verse": "Tu mihi cinamomum, tu rosa, tu crocus,"
            },
            {
                "verse": "Tu cassia es. Nam ubi tu profusus fueris,"
            },
            {
                "verse": "Illic ego me sepultam, hercule, pervelim."
            },
            {
                "verse": "Ut dulcis nasum odos obsecutus es meum,"
            },
            {
                "verse": "Da vicissim meo gutturi gaudium."
            },
            {
                "verse": "Accede, Bacche! Tete ipsum expeto tangere,"
            },
            {
                "verse": "Tuos liquores peramo. Sitio, bibam!"
            },
            {
                "verse": "Vah, quam molliter, quam percurrit arterias"
            },
            {
                "verse": "Suaviter! Iam venas omnes letarier"
            },
            {
                "verse": "Sentio; cor salit, redeunt iam spiritus."
            },
            {
                "verse": "Hoc est vivere, hoc agere est hominis!"
            },
            {
                "verse": "Archimenides"
            },
            {
                "verse": "Bella potatrix! Viden ut pulcre ingurgitat?"
            },
            {
                "verse": "Eapse merum sic condidicit bibere,"
            },
            {
                "verse": "Aliis aquam, ut bibant, dat mulieribus."
            },
            {
                "verse": "Sed ubi tu nunc es, libello Venereo"
            },
            {
                "verse": "Que me citasti? Ecce, me sisto; contrane ades?"
            },
            {
                "verse": "Anthiphila"
            },
            {
                "verse": "Adsum; nam, si absim, nihil mihi recusem mali."
            },
            {
                "verse": "Archimenides"
            },
            {
                "verse": "Anime mi, non est consentaneum procul"
            },
            {
                "verse": "Amantem abesse. Retine me, amplectere."
            },
            {
                "verse": "Anthiphila"
            },
            {
                "verse": "Hoc etiam est quamobrem cupio vivere,"
            },
            {
                "verse": "Quia te ipsum video, teneo, potior."
            },
            {
                "verse": "Canthara"
            },
            {
                "verse": "Enimvero quis non istos iam nunc arguat?"
            },
            {
                "verse": "Bonum est parum amare sane, insane non bonum est;"
            },
            {
                "verse": "Verum totum insane amare, hoc isti faciunt."
            },
            {
                "verse": "Archimenides"
            },
            {
                "verse": "Sibi habeant regna reges et divitias,"
            },
            {
                "verse": "Sibi honores, sibi virtutes, pugnas sibi,"
            },
            {
                "verse": "Sibi prelia, sibi quodlibet, dum mihi"
            },
            {
                "verse": "Abstineant invidere, sibique habeat"
            },
            {
                "verse": "Quod suum est quisque; tu mihi semper, Anthiphila,"
            },
            {
                "verse": "Ut nunc placeas teque perpetuo fruar."
            },
            {
                "verse": "Canthara"
            },
            {
                "verse": "Vos istec missa facite; post repetite,"
            },
            {
                "verse": "Cum accubabitis. Iam cenare nos et bibere"
            },
            {
                "verse": "Tempus est. Sed forum crepitum et cardinum"
            },
            {
                "verse": "Visa sum audire. Apage te, iam veniunt."
            }
        ],
        [],
        [
            {
                "verse": "VI. DYOPHANES, THEOBOLUS amantes,CANTHARA lena"
            }
        ],
        [
            {
                "verse": "Dyophanes"
            },
            {
                "verse": "Nimirum fallimur, decepti sumus!"
            },
            {
                "verse": "Silentium magnum est hic in edibus."
            },
            {
                "verse": "Sed eccam Cantharam. Salve, Canthara."
            },
            {
                "verse": "Canthara"
            },
            {
                "verse": "Salvete, mea vindemia, messis mea!"
            },
            {
                "verse": "Quin ascenditis, aucupium meum?"
            },
            {
                "verse": "Theobolus"
            },
            {
                "verse": "Ha he he!"
            },
            {
                "verse": "Canthara"
            },
            {
                "verse": "Quid rides?"
            },
            {
                "verse": "Theobolus"
            },
            {
                "verse": "Te rideo."
            },
            {
                "verse": "Canthara"
            },
            {
                "verse": "Cur?"
            },
            {
                "verse": "Theobolus"
            },
            {
                "verse": "Quia veridica es, remque, ut est, ais."
            },
            {
                "verse": "Nam, nisi nos simus, fame pereas."
            },
            {
                "verse": "Canthara"
            },
            {
                "verse": "Siti perire possum, non fame."
            },
            {
                "verse": "Sed vide, quia non bene dixi aucupium"
            },
            {
                "verse": "Vos esse; sed questus quem facio"
            },
            {
                "verse": "Similis est aucupii. In aucupio"
            },
            {
                "verse": "Hec sunt: auceps, area, cibus, aves."
            },
            {
                "verse": "Hec domus est area, cibus est meretrix,"
            },
            {
                "verse": "Ego sum auceps ac vos estis aves,"
            },
            {
                "verse": "Qui bene salutati consuescitis"
            },
            {
                "verse": "Et, compellati blanditer saviis,"
            },
            {
                "verse": "Attractu papillarum et oratione venustula,"
            },
            {
                "verse": "Tamquam aves deprendimini retibus."
            },
            {
                "verse": "Dyophanes"
            },
            {
                "verse": "Nunquam melius dici verum vidi prius."
            },
            {
                "verse": "Sed ubi esca est nostra et nostri calamitas"
            },
            {
                "verse": "Fundi? Perii, Theobole, nil video."
            },
            {
                "verse": "Interii miser! Quid iam dicam aut faciam?"
            },
            {
                "verse": "Canthara"
            },
            {
                "verse": "At iam aderunt."
            },
            {
                "verse": "Dyophanes"
            },
            {
                "verse": "Istuc \"iam\" annus erit!"
            },
            {
                "verse": "Canthara"
            },
            {
                "verse": "Imo mox venient."
            },
            {
                "verse": "Dyophanes"
            },
            {
                "verse": "\"Mox\" more Gallico,"
            },
            {
                "verse": "Quod annis quatuor et decem perficitur."
            },
            {
                "verse": "Heu me miserum! Argentum ut aliis lavaret dedi."
            },
            {
                "verse": "Siccine fit, Cassina? Siccine me trahis"
            },
            {
                "verse": "Promerentem optime? Hoccine premium"
            },
            {
                "verse": "Bene merenti reddis? At malo cum tuo,"
            },
            {
                "verse": "Perlecebre, pernicies, exit<i>um!"
            },
            {
                "verse": "Nam mare non mare est ut tu es mare."
            },
            {
                "verse": "Ingrata atque irrita sunt omnia"
            },
            {
                "verse": "Que dedi aut, pol, feci bene! At posthac tibi"
            },
            {
                "verse": "Male quod potero facere faciam."
            },
            {
                "verse": "Ego, pol, te ulciscar ut digna es utque meres"
            },
            {
                "verse": "De me, ut que sis nunc et que fueris scias."
            },
            {
                "verse": "Redigam te unde orta es, ad egestatis terminos;"
            },
            {
                "verse": "Que, priusquam te adii, pane sordido"
            },
            {
                "verse": "Vitam oblectabas et in panis inopia."
            },
            {
                "verse": "Nunc quia est melius me, cuius opera est, fugitas,"
            },
            {
                "verse": "Meque ignoras, mala, qui vestibus"
            },
            {
                "verse": "Te nudam operui. Sed reddam iam te ex fera"
            },
            {
                "verse": "Mansuetam, si vivo, et humilem fame."
            },
            {
                "verse": "Theobolus"
            },
            {
                "verse": "Vin meum experiri consilium?"
            },
            {
                "verse": "Dyophanes"
            },
            {
                "verse": "Quid est?"
            },
            {
                "verse": "Theobolus"
            },
            {
                "verse": "Sine eas venire."
            },
            {
                "verse": "Dyophanes"
            },
            {
                "verse": "Si venerint tamen."
            },
            {
                "verse": "Theobolus"
            },
            {
                "verse": "At venient, hercle! Rimate stabula"
            },
            {
                "verse": "Postquam fuerint omnia et omnes viculos"
            },
            {
                "verse": "Percurrerint, venient. Squalide, sordide,"
            },
            {
                "verse": "Inmunde, fimo ac stercore fetide,"
            },
            {
                "verse": "Dicent rem seriam sese fecisse domi,"
            },
            {
                "verse": "Sed odos tete<r> indicabit scelus."
            },
            {
                "verse": "Venient, quia nemo cubilibus"
            },
            {
                "verse": "Dignatur eas; nec ipsi qui fricant equos,"
            },
            {
                "verse": "Postquam restinctus ignis est, retinent eas."
            },
            {
                "verse": "Colluvies primitus omnis hominum"
            },
            {
                "verse": "Fexque populi debet saturarier;"
            },
            {
                "verse": "Tum, culinarum peruncte abdomine"
            },
            {
                "verse": "Eruptatoque vino in nostros madide"
            },
            {
                "verse": "Migrabunt amplexus; et quo nunc coquos"
            },
            {
                "verse": "Ac muliones ore et sandapilas,"
            },
            {
                "verse": "Histriones et mimos <et> tibicines"
            },
            {
                "verse": "Exosculantur, eodem nobis savium"
            },
            {
                "verse": "Oppegisse volent. Tum nos hic in angulis"
            },
            {
                "verse": "Spernentes eas sedebimus, nec bibere"
            },
            {
                "verse": "Aut comedere, nec condormire quoque"
            },
            {
                "verse": "Dignabimur. Hoc eas cruciatu nimis"
            },
            {
                "verse": "Afficiemus, ulciscemurque iniurias."
            },
            {
                "verse": "Dyophanes"
            },
            {
                "verse": "Si nos amarent, tunc istoc utier"
            },
            {
                "verse": "Modo liceret; sed ille nos nihili"
            },
            {
                "verse": "Pendunt."
            },
            {
                "verse": "Theobolus"
            },
            {
                "verse": "Dum quod damus amant iam diu!"
            },
            {
                "verse": "Nos amittant, facileque iniurias"
            },
            {
                "verse": "Illis damus."
            },
            {
                "verse": "Dyophanes"
            },
            {
                "verse": "At istuc nobis multo egrius"
            },
            {
                "verse": "Quam illis erit, si neque loqui neque tangere"
            },
            {
                "verse": "Licet."
            },
            {
                "verse": "Theobolus"
            },
            {
                "verse": "Quid ais, ridiculum capitulum?"
            },
            {
                "verse": "Dyophanes"
            },
            {
                "verse": "Male ulcisci qui plus sibi quam hosti nocet."
            },
            {
                "verse": "Carere cena et potu queo, cubatu non que<o>."
            },
            {
                "verse": "Ego in sinu mee dormire volo,"
            },
            {
                "verse": "Vel si caprum oleat."
            },
            {
                "verse": "Theobolus"
            },
            {
                "verse": "Si sic devincier"
            },
            {
                "verse": "Sinis teque captivum prebes, iam funditus"
            },
            {
                "verse": "Occidisti. Nam te fixum sentiet"
            },
            {
                "verse": "Aput se clavo Cupidinis nec redimi"
            },
            {
                "verse": "Posse, nec tibi parcet; nam meretrix,"
            },
            {
                "verse": "Cum amanti parcit, sibi non retur parcere."
            },
            {
                "verse": "Actum est, ilicet, et conclamatum est: rapiet"
            },
            {
                "verse": "Actutum quicquid est usquam tibi gentium."
            },
            {
                "verse": "In frena te stringet, sellam coget ut feras,"
            },
            {
                "verse": "Quasi mule dorso insedebit tuo."
            },
            {
                "verse": "Heu, quibus te miserum lacerabit modis"
            },
            {
                "verse": "Tua Celeno! Nam quem meretricis amor"
            },
            {
                "verse": "Urget, is, nisi amorem dissimulat,"
            },
            {
                "verse": "Perditior est perditis in lacu Stigis."
            },
            {
                "verse": "Dyophanes"
            },
            {
                "verse": "Quid igitur faciam?"
            },
            {
                "verse": "Theobolus"
            },
            {
                "verse": "Ut simules te nihil"
            },
            {
                "verse": "Curare hanc."
            },
            {
                "verse": "Dyophanes"
            },
            {
                "verse": "At neque istec quicquam magis"
            },
            {
                "verse": "Me faciet."
            },
            {
                "verse": "Theobolus"
            },
            {
                "verse": "Faciet."
            },
            {
                "verse": "Dyophanes"
            },
            {
                "verse": "Qui? Si ego renuo?"
            },
            {
                "verse": "Theobolus"
            },
            {
                "verse": "Nosco mulierum mores et ingenia;"
            },
            {
                "verse": "Nam que velis nolunt, que nolis volunt."
            },
            {
                "verse": "Dyophanes"
            },
            {
                "verse": "Si sic admones, parebo."
            },
            {
                "verse": "Theobolus"
            },
            {
                "verse": "Sic facto est opus."
            },
            {
                "verse": "Sed heus, tu!"
            },
            {
                "verse": "Dyophanes"
            },
            {
                "verse": "Quid vis?"
            },
            {
                "verse": "Theobolus"
            },
            {
                "verse": "Non tamen prohibeo"
            },
            {
                "verse": "Hanc illis exprobrarier contumeliam,"
            },
            {
                "verse": "At verbis."
            },
            {
                "verse": "Dyophanes"
            },
            {
                "verse": "Verbis constantibus, mordacibus."
            },
            {
                "verse": "Sed quid iam nunc illic clamitat coquus?"
            }
        ],
        [
            {
                "verse": "VII. ARTRAX coquus"
            }
        ],
        [
            {
                "verse": "Obsonium coctum est; iam cena deperit."
            },
            {
                "verse": "Iam disquamavi pisces; congros, murenulas"
            },
            {
                "verse": "Exdorsuavi, iam faxo exossata sient."
            },
            {
                "verse": "Pulli gallinacii et pigargi bulliunt."
            },
            {
                "verse": "Oricem veru tenet et leporem."
            },
            {
                "verse": "Clunes apri optumo more condiam."
            },
            {
                "verse": "Ardee quoque due atque merule decem"
            },
            {
                "verse": "Asse sunt istic cum duobus pavonibus."
            },
            {
                "verse": "Perdices dum vivo iam plus mille memini"
            },
            {
                "verse": "Coxisse, sed his nunquam meliores puto."
            },
            {
                "verse": "Vah, cena bona, uncta, sapida, lepida!"
            },
            {
                "verse": "Ipsus mihi, dum narro, salivam moveo."
            },
            {
                "verse": "Sed huius quid si crus alterum voro gruis?"
            },
            {
                "verse": "Facile hoc genus avis dicam monopedum,"
            },
            {
                "verse": "Que semper in pratis uno consistit pede."
            },
            {
                "verse": "Vah, comedant isti frigidum, ego calidum!."
            }
        ],
        [],
        [
            {
                "verse": "VIII. CHARINUS et SEDULIUS amantes,LYBIPHANES familiaris"
            }
        ],
        [
            {
                "verse": "Charinus"
            },
            {
                "verse": "Nil amor est aput homines nisi"
            },
            {
                "verse": "Dura carnificina, aspera et teterrima."
            },
            {
                "verse": "Hoc ego in me sentio, qui omnes homines"
            },
            {
                "verse": "Supero animi cruciabilitatibus."
            },
            {
                "verse": "Iactor, vo<r>sor, agitor, stimulor, crucior"
            },
            {
                "verse": "In amoris rota; miser exanimor."
            },
            {
                "verse": "Feror, differor, distrahor, diripior,"
            },
            {
                "verse": "Ita meo nulla mens est animo,"
            },
            {
                "verse": "Ita ingenium omne perdidi meum."
            },
            {
                "verse": "Quod lubet non lubet iam id continuo,"
            },
            {
                "verse": "Ita me amor lapsum animo ludificat;"
            },
            {
                "verse": "Fugat, agit, appetit, raptat, retinet;"
            },
            {
                "verse": "Quod dat non dat, deludit, quod suasit modo"
            },
            {
                "verse": "Iam dissuadet, quod dissuasit mox imperitat."
            },
            {
                "verse": "Ubi sum, ibi non sum; ubi non sum, illic est animus;"
            },
            {
                "verse": "Ut maris fluctus huc et illuc trahor;"
            },
            {
                "verse": "Iam mihi nulla abest perdito pernicies."
            },
            {
                "verse": "Sedulius"
            },
            {
                "verse": "Quid hic secum duriter amorem culpitat?"
            },
            {
                "verse": "Edepol, qui amat, si eget, miseris"
            },
            {
                "verse": "Erumnis afficitur! Adibo atque alloquar."
            },
            {
                "verse": "Salve, Charine. Quid est?"
            },
            {
                "verse": "Charinus"
            },
            {
                "verse": "Hem, Seduli, quid est"
            },
            {
                "verse": "Rogas? Exedor, maceror et exenteror;"
            },
            {
                "verse": "Amando miser perii, occidi, interii!"
            },
            {
                "verse": "Sedulius"
            },
            {
                "verse": "Absurde facis, qui te sic angas animi;"
            },
            {
                "verse": "In re mala animo iuvat utier bono."
            },
            {
                "verse": "Charinus"
            },
            {
                "verse": "Consule quid agam."
            },
            {
                "verse": "Sedulius"
            },
            {
                "verse": "Morbum patefacito."
            },
            {
                "verse": "Charinus"
            },
            {
                "verse": "Mea Cassina et tua Chrysis dormient"
            },
            {
                "verse": "Aput Cantharam lenam in edicula."
            },
            {
                "verse": "Sedulius"
            },
            {
                "verse": "Scio."
            },
            {
                "verse": "Charinus"
            },
            {
                "verse": "Scis et taces?"
            },
            {
                "verse": "Sedulius"
            },
            {
                "verse": "Scio et taceo."
            },
            {
                "verse": "Nam scortum fortunati est oppidi simile,"
            },
            {
                "verse": "Quod rem non servat sine multis viris."
            },
            {
                "verse": "Nubere vult meretrix quotidie"
            },
            {
                "verse": "Novis maritis. Nupsit hodie mihi,"
            },
            {
                "verse": "Hac noctu nubat ut aliis decet."
            },
            {
                "verse": "Nunquam vidua cubare vult domi;"
            },
            {
                "verse": "Nam, si non nubit sepe, fame perit."
            },
            {
                "verse": "Num tibi sat est horis compluribus"
            },
            {
                "verse": "In eius amplexu iacuisse quam amas?"
            },
            {
                "verse": "Da locum aliis, queso: nihil diminuent."
            },
            {
                "verse": "Que nunc est hec, etiam cras eadem"
            },
            {
                "verse": "Ad te redibit."
            },
            {
                "verse": "Charinus"
            },
            {
                "verse": "Hau! Hau! Frustra tecum loquor."
            },
            {
                "verse": "Quid tu, Lybiphanes, mihi nunc ais?"
            },
            {
                "verse": "Lybiphanes"
            },
            {
                "verse": "Eum qui amat hominem miserrimum."
            },
            {
                "verse": "Charinus"
            },
            {
                "verse": "Imo, ecastor, qui pendet multo est miserior!"
            },
            {
                "verse": "Sed consule, obsecro atque reobsecro, mihi."
            },
            {
                "verse": "Lybiphanes"
            },
            {
                "verse": "Si mihi auscultas, excudi iam consilium."
            },
            {
                "verse": "Scio Dyophanem atque Theobolum"
            },
            {
                "verse": "Nunc his succensere, quia tardiuscule"
            },
            {
                "verse": "Cenatum vadunt. Monebo has meretriculas,"
            },
            {
                "verse": "Illorum ut temnant iras atque irrideant;"
            },
            {
                "verse": "Nam sic eos ludificabunt magis."
            },
            {
                "verse": "Tum rixam miscebunt seseque divident."
            },
            {
                "verse": "Vos in insidiis ibidem presto eritis,"
            },
            {
                "verse": "Ut, his abeuntibus, ingrediamini."
            },
            {
                "verse": "Charinus"
            },
            {
                "verse": "At si lena faveat; nam me nescit ea."
            },
            {
                "verse": "Lybiphanes"
            },
            {
                "verse": "Cedo argentum; cuius est ymagine"
            },
            {
                "verse": "Signatum?"
            },
            {
                "verse": "Charinus"
            },
            {
                "verse": "Cesaris."
            },
            {
                "verse": "Lybiphanes"
            },
            {
                "verse": "At hec novit Cesarem,"
            },
            {
                "verse": "Et te lubentius quam Lubentiam"
            },
            {
                "verse": "Agnoscet; nam crumena illorum est vacua,"
            },
            {
                "verse": "Et tua nova est et plena plenior."
            },
            {
                "verse": "Idem est lene amator quod piscis quidem:"
            },
            {
                "verse": "Nam piscis nequam est nisi sit recens;"
            },
            {
                "verse": "Is habet sucum, is suavitatem,"
            },
            {
                "verse": "Quovis pacto coquas atque condias."
            },
            {
                "verse": "En, quam leta erit te piscem advenisse novum!"
            },
            {
                "verse": "Sed eccas euntes. Nisi te tenes, eo."
            },
            {
                "verse": "Charinus"
            },
            {
                "verse": "I, frugi servule; iam nos sequimur."
            }
        ],
        [],
        [
            {
                "verse": "IX. CHARINUS"
            }
        ],
        [
            {
                "verse": "Hoc quod iste facit servi faciunt boni,"
            },
            {
                "verse": "Qui neque more neque molestie imperium"
            },
            {
                "verse": "Habent herile sibi. Nam qui ex sententia"
            },
            {
                "verse": "Servire postulat hero, hunc in herum"
            },
            {
                "verse": "Matura, in se sera condecet capessere."
            },
            {
                "verse": "Et qui servus amare cognoscit dominum,"
            },
            {
                "verse": "Is retinere ad salutem herum, vel si tacet,"
            },
            {
                "verse": "Debet, ut istic occipissit modo."
            },
            {
                "verse": "Nam, quamvis dissimulat Sedulius,"
            },
            {
                "verse": "Non tamen ardet minus; quod servulus"
            },
            {
                "verse": "Agnoscit callidus. Ideo, quasi mihi"
            },
            {
                "verse": "Salutem procurassit, vel illi consulit."
            },
            {
                "verse": "Namque erubescit hic amorem faterier,"
            },
            {
                "verse": "Quia meretrix est quod amat. Ego"
            },
            {
                "verse": "Nil mihi dedecoris existumo fore,"
            },
            {
                "verse": "Si quod palam est venale nummis emo."
            },
            {
                "verse": "Nemo me ire publica prohibet via,"
            },
            {
                "verse": "Dum ne per agrum clausum faciam semitam."
            },
            {
                "verse": "Si nuptis abstineo, vidua, virgine,"
            },
            {
                "verse": "Nemo me scortum amare prohibet aut vetat."
            }
        ],
        [],
        [
            {
                "verse": "X. CHRYSIS, CASSINA meretrix"
            }
        ],
        [
            {
                "verse": "Chrysis"
            },
            {
                "verse": "Recte, ut opinor, Lybiphanes ait:"
            },
            {
                "verse": "Acerbis quam blandis retinetur artius"
            },
            {
                "verse": "Amator verbis, quom captus est semel."
            },
            {
                "verse": "At eant hi quo velint, abeant, fugiant;"
            },
            {
                "verse": "An forma nostra est que vendi nequeat?"
            },
            {
                "verse": "Satis hos emunximus; nam sanguinem"
            },
            {
                "verse": "Elicias oppido, si premas amplius."
            },
            {
                "verse": "Quod si procos redamassimus novos,"
            },
            {
                "verse": "De pleno melius promeremus ubere."
            },
            {
                "verse": "Volt placere novus amator statim,"
            },
            {
                "verse": "Volt posci, volt dare, volt effundere,"
            },
            {
                "verse": "Volt placere sese lene, volt mihi,"
            },
            {
                "verse": "Volt pedisseque, volt catulo meo,"
            },
            {
                "verse": "Auroque gravem porrigit manum."
            },
            {
                "verse": "Subblanditur semper amator novos,"
            },
            {
                "verse": "Antiquus semper inclamitat. Decet"
            },
            {
                "verse": "Ad suum quemque questum esse callidum."
            },
            {
                "verse": "Cassina"
            },
            {
                "verse": "Ita est ut dicis. Ego istuc sedulo,"
            },
            {
                "verse": "Sic me dii servassint, adnitor facere."
            },
            {
                "verse": "Nemo mihi plus mense amator sapit;"
            },
            {
                "verse": "Semper nove kalende amores novos"
            },
            {
                "verse": "Afferunt mihi."
            },
            {
                "verse": "Chrysis"
            },
            {
                "verse": "Nimis amas solide!"
            },
            {
                "verse": "Nam nonas et ydus celebrare nuptiis"
            },
            {
                "verse": "Convenit recentibus; vel, ut ego"
            },
            {
                "verse": "Institui vitam, cum novo sole novos"
            },
            {
                "verse": "Concubinos querere. Sed eccam in hostio"
            },
            {
                "verse": "Cantharam."
            },
            {
                "verse": "Cassina"
            },
            {
                "verse": "Ipsa est, an non?"
            },
            {
                "verse": "Chrysis"
            },
            {
                "verse": "Ipsissima est."
            }
        ],
        [],
        [
            {
                "verse": "XI. CANTHARA lena, CHRYSIS meretrix"
            }
        ],
        [
            {
                "verse": "Canthara"
            },
            {
                "verse": "<Q>uis tantum auri vel argenti in loculis"
            },
            {
                "verse": "Servassit suis quantum nos, que sine"
            },
            {
                "verse": "Prediis vivimus, largimur foras?"
            },
            {
                "verse": "Argento solem et lunam et aquam et diem"
            },
            {
                "verse": "Et noctem non emimus aut tenebras;"
            },
            {
                "verse": "Cetera que volo Gallica mercor fide."
            },
            {
                "verse": "A pistore cum panem petierim,"
            },
            {
                "verse": "Vel cum vinum posco ex cenopolio"
            },
            {
                "verse": "Aut ex macello piscem, agnum vel edum,"
            },
            {
                "verse": "Vacua redeo nisi es dederim."
            },
            {
                "verse": "Itidem amatores ex me sentiunt:"
            },
            {
                "verse": "Nemo huc intrat nisi dat argentum prius."
            },
            {
                "verse": "Non pascor verbis, credo quod video."
            },
            {
                "verse": "Illi iam suum dederunt symbolum,"
            },
            {
                "verse": "Et mihi quod equum fuit. Si tamen duo"
            },
            {
                "verse": "Adveniant novi, qui argentum novum"
            },
            {
                "verse": "Afferant, non recusabo pandere"
            },
            {
                "verse": "Posticum, ut intrent domum clanculum."
            },
            {
                "verse": "Sed quisnam est qui Vulcanum in cornu gerit?"
            },
            {
                "verse": "Chrysin video. Salve, Chrysis mea."
            },
            {
                "verse": "Chrysis"
            },
            {
                "verse": "Salvam hercle gaudeo te esse, Canthara."
            },
            {
                "verse": "Quid nostri homines?"
            },
            {
                "verse": "Canthara"
            },
            {
                "verse": "Subtristes accubant."
            },
            {
                "verse": "Chrysis"
            },
            {
                "verse": "Duc nos supra; iam faxo ut sint hilares."
            },
            {
                "verse": "Canthara"
            },
            {
                "verse": "Ite, pascua mea et feraces vinee!"
            }
        ],
        [],
        [
            {
                "verse": "XII. CHRYSIS, CASSINA meretrices,THEOBOLUS et DYOPHANES amantes"
            }
        ],
        [
            {
                "verse": "Chrysis"
            },
            {
                "verse": "Salvere iubeo amatores optumos;"
            },
            {
                "verse": "Salvete, qui fidem facitis maxumi!"
            },
            {
                "verse": "Ducite ex animo curam et hilares"
            },
            {
                "verse": "Hac noctu, fidi amantes, gaudio"
            },
            {
                "verse": "Operam date. Salvete, animuli,"
            },
            {
                "verse": "Vite nostre, festivitates mere."
            },
            {
                "verse": "Quid agitis, voluptates et festi dies?"
            },
            {
                "verse": "Quid agitis, passeres, columbi, lepores?"
            },
            {
                "verse": "Facessat meror. Quid aiunt? Proh, tacent!"
            },
            {
                "verse": "Cassina"
            },
            {
                "verse": "Indignis qui bene dicit, is dicit male."
            },
            {
                "verse": "Potin tacere, cum sic ipsi tacent?"
            },
            {
                "verse": "Chrysis"
            },
            {
                "verse": "Indigna digna habenda sunt, que facit amor."
            },
            {
                "verse": "Cassina"
            },
            {
                "verse": "Mitte has, precor, statuas marmoreas."
            },
            {
                "verse": "Nemo plane sua intelligit bona"
            },
            {
                "verse": "Nisi, cum in potestate habuit, perdidit."
            },
            {
                "verse": "Chrysis"
            },
            {
                "verse": "Noli obloqui, nec mirere quod silent:"
            },
            {
                "verse": "Decet verecundos esse adolescentulos!"
            },
            {
                "verse": "Istec barba vix annos est tonsa bis decem."
            },
            {
                "verse": "Theobolus"
            },
            {
                "verse": "Viden ut magna ingenia in occulto latent?"
            },
            {
                "verse": "Nasci te virum, Chrysis, par fuerat!"
            },
            {
                "verse": "Proh, verum est quod dicitur: mulieres duas"
            },
            {
                "verse": "Peiores esse quam unam. Sic experior!"
            },
            {
                "verse": "Ite, meretricum genus pessimum,"
            },
            {
                "verse": "Que quasi musceque culicesque et pulices"
            },
            {
                "verse": "Omnibus estis damno atque molestie,"
            },
            {
                "verse": "Bono usui nulli! Nec quisquam hominum"
            },
            {
                "verse": "Vobiscum frugi consistere potest."
            },
            {
                "verse": "Qui consistit, culpant eum ceteri,"
            },
            {
                "verse": "Ipsumque remque fidemque dicunt perdere."
            },
            {
                "verse": "An satis peccasse fuit, nisi ultro etiam"
            },
            {
                "verse": "Irrisum nos veniretis, meretricule?"
            },
            {
                "verse": "Cassina"
            },
            {
                "verse": "Quid nos peccavimus aut fecimus mali?"
            },
            {
                "verse": "Venire diximus, ventum est. Pueri"
            },
            {
                "verse": "Non faxint que facitis. An nos aves"
            },
            {
                "verse": "Creditis, que volatu quo petitis"
            },
            {
                "verse": "Actutum percurramus? Exquirite alias!"
            },
            {
                "verse": "Dyophanes"
            },
            {
                "verse": "En audaciam muliebrem: viden"
            },
            {
                "verse": "In manifesto ut se excusant scelere?"
            },
            {
                "verse": "Cassina"
            },
            {
                "verse": "Nulla tam parvi est mulier pretii"
            },
            {
                "verse": "Que, si culpam in sese nullam admiserit,"
            },
            {
                "verse": "Nomen non velit suum retinere bonum."
            },
            {
                "verse": "Sed nihil ego vos demiror modo,"
            },
            {
                "verse": "Nam hec inter amandum sepe interveniunt."
            },
            {
                "verse": "Incidunt voluptates atque miserie,"
            },
            {
                "verse": "Intervenit ira, redit rursus gratia."
            },
            {
                "verse": "At ire si que forte interveniunt,"
            },
            {
                "verse": "Si reventum in gratiam post fuerit,"
            },
            {
                "verse": "Bis tanto crescit amor quam perprius fuit."
            },
            {
                "verse": "Consulto agitis, ut maior voluptas siet,"
            },
            {
                "verse": "In nostram cum remeaveritis gratiam."
            },
            {
                "verse": "Dyophanes"
            },
            {
                "verse": "Vestram nos redeamus in gratiam?"
            },
            {
                "verse": "Ite in malam crucem ut estis merite, lupe!"
            },
            {
                "verse": "Subicite vos quibus placet lenonibus,"
            },
            {
                "verse": "Que nulla non taberna prostatis hodie."
            },
            {
                "verse": "Cassina"
            },
            {
                "verse": "Per Iovem iuro et matrem familias"
            },
            {
                "verse": "Iunonem et, quam vereri me decet, Venerem:"
            },
            {
                "verse": "Nemo me hodie extra te unum tetigit."
            },
            {
                "verse": "Dyophanes"
            },
            {
                "verse": "Vera istec velim."
            },
            {
                "verse": "Cassina"
            },
            {
                "verse": "Vera dico."
            },
            {
                "verse": "Dyophanes"
            },
            {
                "verse": "Mulier es,"
            },
            {
                "verse": "Audacter iuras atque falsum iuras sciens."
            },
            {
                "verse": "Cassina"
            },
            {
                "verse": "Dii me omnes, nisi sum veridica, perdu<i>nt!"
            },
            {
                "verse": "Dyophanes"
            },
            {
                "verse": "At vos neque deos creditis neque deas"
            },
            {
                "verse": "Usquam esse, et animas cum corporibus"
            },
            {
                "verse": "Extingui putatis, scelestissime!"
            },
            {
                "verse": "Verum, ut tu, Cassina, meam sententiam"
            },
            {
                "verse": "Et quid animi geram erga te scias,"
            },
            {
                "verse": "Ita me dii deeque superi et inferi"
            },
            {
                "verse": "Et medioxumi et Iuno regina"
            },
            {
                "verse": "Et Iovis supremi Pallas filia,"
            },
            {
                "verse": "Ac me Saturnus ipsius patruus"
            },
            {
                "verse": "Atque Ops opulenta illius avia"
            },
            {
                "verse": "Servassint et amassint diutius,"
            },
            {
                "verse": "Ut ego te, pessuma, dum vixero,"
            },
            {
                "verse": "Nec tangam posthac unquam nec alloquar,"
            },
            {
                "verse": "Quamvis per annos vivam Nestoreos."
            },
            {
                "verse": "Cassina"
            },
            {
                "verse": "Hei mihi, iam perimus, Chrysis! Quid agimus?"
            },
            {
                "verse": "Amatores bellos amisimus, teneros."
            },
            {
                "verse": "Ubinam gentium reperire similes"
            },
            {
                "verse": "Quimus? Proh, iam deserte, iam sumus vidue."
            },
            {
                "verse": "Heu, iam pullas oportet nos vestes emere!"
            },
            {
                "verse": "At his saltem pretium emundis duint."
            },
            {
                "verse": "Chrysis"
            },
            {
                "verse": "Sed meus hic amator me non relinquet, scio."
            },
            {
                "verse": "Theobolus"
            },
            {
                "verse": "Quia reliqui, et dedi te tuis stabulis."
            },
            {
                "verse": "Abi ex oculis, nefandissima, citius,"
            },
            {
                "verse": "Que nummis preditata recalcitras meis."
            },
            {
                "verse": "Quod dedi datum nollem, reliquum non dabo."
            },
            {
                "verse": "Chrysis"
            },
            {
                "verse": "Si peccatum esset quod putatis, madide"
            },
            {
                "verse": "Adhuc essemus. Sed agite periculum,"
            },
            {
                "verse": "Introspicite: sicut ex balneo"
            },
            {
                "verse": "Exivimus, munde et nitide sumus;"
            },
            {
                "verse": "Nec videri, si placet, refugimus."
            },
            {
                "verse": "Theobolus"
            },
            {
                "verse": "Abite, inverecunde, sceleste, fetide!"
            },
            {
                "verse": "Abite, ni vultis experirier"
            },
            {
                "verse": "Nostri quam pugni sint hodie graves!"
            },
            {
                "verse": "Chrysis"
            },
            {
                "verse": "Res seria est. Quid agimus, Cassina?"
            },
            {
                "verse": "Si nunc nos suspendimus, operam lusimus,"
            },
            {
                "verse": "Et ultra operam restim perdidimus,"
            },
            {
                "verse": "Atque his voluptatem creaverimus,"
            },
            {
                "verse": "Qui tamquam inimici nostro gauderent malo."
            },
            {
                "verse": "Vivamus potius et comedamus satis;"
            },
            {
                "verse": "Sic illis fiet egre plus quam velint."
            }
        ],
        [],
        [
            {
                "verse": "XIII. ARCHINIENIDES amator, solus"
            }
        ],
        [
            {
                "verse": "Parva res est voluptas in etate hominum,"
            },
            {
                "verse": "At molestie quidem longissime."
            },
            {
                "verse": "Voluptati semper est meror comes;"
            },
            {
                "verse": "Humana ut sunt, nihil est perpetuum datum."
            },
            {
                "verse": "Hoc ego plane iam nunc experior,"
            },
            {
                "verse": "Hanc qui noctem mihi iocundissimam"
            },
            {
                "verse": "Futuram rebar. En, que nunc est turbatio!"
            },
            {
                "verse": "Esuriales illi iam ducunt ferias."
            },
            {
                "verse": "Cum caduceo, quasi Mercurius,"
            },
            {
                "verse": "Componere hos inimicos volui;"
            },
            {
                "verse": "Iste mihi auscultarent, illi non audiunt."
            },
            {
                "verse": "Sed quid ego amicorum causa crucier,"
            },
            {
                "verse": "Si sponte sua dolent, cum possint fungier"
            },
            {
                "verse": "Isdem, quibus ego fruor, voluptatibus?"
            },
            {
                "verse": "Herebo iam his voratricibus modo,"
            },
            {
                "verse": "Hisque me letum dabo atque subblandiar."
            },
            {
                "verse": "Stultum est curis se vexare superfluis;"
            },
            {
                "verse": "Viden ut vinum ingurgitant ebriole?"
            },
            {
                "verse": "Nihil est in his mestitie: sapiunt."
            },
            {
                "verse": "Cum his sapere volo, non cum illis desipere."
            },
            {
                "verse": "En fortunatus ego, qui nubere"
            },
            {
                "verse": "Uni putabam; iam nubam tribus!"
            }
        ],
        [],
        [
            {
                "verse": "XIV. CANTHARA lena, CHARINUSet SEDULIUS amatores"
            }
        ],
        [
            {
                "verse": "Canthara"
            },
            {
                "verse": "Quis illic est qui nunc posticum movet?"
            },
            {
                "verse": "Charinus"
            },
            {
                "verse": "Amicus tuus."
            },
            {
                "verse": "Canthara"
            },
            {
                "verse": "Quis amicus?"
            },
            {
                "verse": "Charinus"
            },
            {
                "verse": "Ego."
            },
            {
                "verse": "Canthara"
            },
            {
                "verse": "Quis tu \"ego\" es?"
            },
            {
                "verse": "Charinus"
            },
            {
                "verse": "Charinus."
            },
            {
                "verse": "Canthara"
            },
            {
                "verse": "Quis Charinus, amabo?"
            },
            {
                "verse": "Charinus"
            },
            {
                "verse": "Charinus qui Cassinam perit tuam."
            },
            {
                "verse": "Canthara"
            },
            {
                "verse": "Qui sies nescio."
            },
            {
                "verse": "Charinus"
            },
            {
                "verse": "Scit Cassina qui siem."
            },
            {
                "verse": "Canthara"
            },
            {
                "verse": "Quid tibi vis?"
            },
            {
                "verse": "Charinus"
            },
            {
                "verse": "Intromitti postulo."
            },
            {
                "verse": "Canthara"
            },
            {
                "verse": "Quam ob rem?"
            },
            {
                "verse": "Charinus"
            },
            {
                "verse": "Quia videre illam cupio."
            },
            {
                "verse": "Canthara"
            },
            {
                "verse": "Quid amplius?"
            },
            {
                "verse": "Charinus"
            },
            {
                "verse": "Et condormire illi flagito."
            },
            {
                "verse": "Canthara"
            },
            {
                "verse": "Quis tecum est?"
            },
            {
                "verse": "Charinus"
            },
            {
                "verse": "Sedulius, amator Chrysidis."
            },
            {
                "verse": "Canthara"
            },
            {
                "verse": "Quid poscit hic?"
            },
            {
                "verse": "Charinus"
            },
            {
                "verse": "Idem quod ego peto."
            },
            {
                "verse": "Canthara"
            },
            {
                "verse": "Quid dabitis?"
            },
            {
                "verse": "Sedulius"
            },
            {
                "verse": "Quecumque volueris."
            },
            {
                "verse": "Canthara"
            },
            {
                "verse": "Auri dragmam postulo."
            },
            {
                "verse": "Sedulius"
            },
            {
                "verse": "Dabitur maxime."
            },
            {
                "verse": "Canthara"
            },
            {
                "verse": "Quando istuc erit?"
            },
            {
                "verse": "Sedulius"
            },
            {
                "verse": "Cras primo diluculo."
            },
            {
                "verse": "Canthara"
            },
            {
                "verse": "Nisi nunc dabitis, operam perditis."
            },
            {
                "verse": "Sedulius"
            },
            {
                "verse": "Dabimus, ecastor; ne trepida, mulier!"
            },
            {
                "verse": "Canthara"
            },
            {
                "verse": "At in presentiarum volo dari."
            },
            {
                "verse": "Sedulius"
            },
            {
                "verse": "An nescis quales hic sumus viri"
            },
            {
                "verse": "Canthara"
            },
            {
                "verse": "Bonos puto, sed non volo fallier."
            },
            {
                "verse": "Sedulius"
            },
            {
                "verse": "Nec scimus fallere, nec volumus."
            },
            {
                "verse": "Que bonis fit viris gratia, gravida est bonis."
            },
            {
                "verse": "Inescabis nos, si admiseris modo,"
            },
            {
                "verse": "Et optume fenerabis beneficium."
            },
            {
                "verse": "Canthara"
            },
            {
                "verse": "Qui cavet decipi, vix cavens cavet;"
            },
            {
                "verse": "Sepe cautor captus est, dum cavisse putat."
            },
            {
                "verse": "Charinus"
            },
            {
                "verse": "At huius cras duplum dabimus tibi."
            },
            {
                "verse": "Canthara"
            },
            {
                "verse": "Nunquam ego tam fui astuta aut callida,"
            },
            {
                "verse": "Quin bonum dari vellem in presentia."
            },
            {
                "verse": "Charinus"
            },
            {
                "verse": "At si nihil est auri aput nos modo?"
            },
            {
                "verse": "Canthara"
            },
            {
                "verse": "Ite hinc et nummosi revertimini."
            },
            {
                "verse": "Interdictus amor est pauperibus."
            },
            {
                "verse": "Charinus"
            },
            {
                "verse": "Quid, si arraboni dedero pallium?"
            },
            {
                "verse": "Canthara"
            },
            {
                "verse": "Nihil facies."
            },
            {
                "verse": "Charinus"
            },
            {
                "verse": "Quid, si aureum cingulum?"
            },
            {
                "verse": "Canthara"
            },
            {
                "verse": "Admittam."
            },
            {
                "verse": "Charinus"
            },
            {
                "verse": "Accipe, sed servato probe."
            },
            {
                "verse": "Canthara"
            },
            {
                "verse": "Ite huc; animam silendo premite,"
            },
            {
                "verse": "Ne illi verba vestra arbitrari queant"
            },
            {
                "verse": "Amatores, in scannis qui iacent, alii."
            },
            {
                "verse": "Pulcram, ecastor, fallaciam struimus;"
            },
            {
                "verse": "At fallere non est fallere, nisi astus siet,"
            },
            {
                "verse": "Sed malum maximum, si venit palam."
            },
            {
                "verse": "Manete hic; ego vinum et cene particulam"
            },
            {
                "verse": "Ad vos afferam. Post Archimenidem"
            },
            {
                "verse": "In hanc rem mihi conciliavero;"
            },
            {
                "verse": "Namque is etiam hic cum sua dormiet."
            },
            {
                "verse": "Sedulius"
            },
            {
                "verse": "Perge, lenarum omnium quas novi melior!"
            }
        ],
        [],
        [
            {
                "verse": "XV. DYOPHANES amator, CONGRIO servus"
            }
        ],
        [
            {
                "verse": "Dyophanes"
            },
            {
                "verse": "Quanto magis rem hanc animo repeto,"
            },
            {
                "verse": "Tanto egritudo resurgit auctior."
            },
            {
                "verse": "Siccine sublitum esse os decuit?"
            },
            {
                "verse": "Quod cum scibitur, pulcre irridebimur."
            },
            {
                "verse": "Ad forum cum venerimus, omnes referent:"
            },
            {
                "verse": "\"Hi sunt, quibus heri verba sunt data\"."
            },
            {
                "verse": "Sed quid tu nobis iam suades, Congrio?"
            },
            {
                "verse": "Hiccine dormimus an imus domum?"
            },
            {
                "verse": "Congrio"
            },
            {
                "verse": "Manere necessum hic est, namque custodibus"
            },
            {
                "verse": "Observantur publicis omnes vie."
            },
            {
                "verse": "Dyophanes"
            },
            {
                "verse": "At dormire hic non possum."
            },
            {
                "verse": "Congrio"
            },
            {
                "verse": "Ergo vigila."
            },
            {
                "verse": "Dyophanes"
            },
            {
                "verse": "Ah, scelestas meretrices!"
            },
            {
                "verse": "Congrio"
            },
            {
                "verse": "Scelestissimas"
            },
            {
                "verse": "Verius voces."
            },
            {
                "verse": "Dyophanes"
            },
            {
                "verse": "Cras illam mulctabo male."
            },
            {
                "verse": "Congrio"
            },
            {
                "verse": "Quid facies?"
            },
            {
                "verse": "Dyophanes"
            },
            {
                "verse": "Crinibus in terram dabo."
            },
            {
                "verse": "Congrio"
            },
            {
                "verse": "Recte."
            },
            {
                "verse": "Dyophanes"
            },
            {
                "verse": "Post hec, insultabo calcibus."
            },
            {
                "verse": "Congrio"
            },
            {
                "verse": "Pulcre."
            },
            {
                "verse": "Dyophanes"
            },
            {
                "verse": "Linguam mox eripiam sibi."
            },
            {
                "verse": "Congrio"
            },
            {
                "verse": "Viriliter."
            },
            {
                "verse": "Dyophanes"
            },
            {
                "verse": "Stat mens oculos eruere."
            },
            {
                "verse": "Congrio"
            },
            {
                "verse": "Fortiter."
            },
            {
                "verse": "Dyophanes"
            },
            {
                "verse": "Ossa confringam quelibet."
            },
            {
                "verse": "Congrio"
            },
            {
                "verse": "Sic meruit."
            },
            {
                "verse": "Dyophanes"
            },
            {
                "verse": "Quid, si enasare lubet?"
            },
            {
                "verse": "Congrio"
            },
            {
                "verse": "Probo."
            },
            {
                "verse": "Dyophanes"
            },
            {
                "verse": "Nec aures indulgebo sibi."
            },
            {
                "verse": "Congrio"
            },
            {
                "verse": "Indigna est auribus."
            },
            {
                "verse": "Dyophanes"
            },
            {
                "verse": "At nunc irruo,"
            },
            {
                "verse": "Vel cras potius?"
            },
            {
                "verse": "Congrio"
            },
            {
                "verse": "Cras melius censeo."
            },
            {
                "verse": "Dyophanes"
            },
            {
                "verse": "Scin tu quid mihi alias obtigerit?"
            },
            {
                "verse": "Congrio"
            },
            {
                "verse": "Nisi dicas, nescio."
            },
            {
                "verse": "Dyophanes"
            },
            {
                "verse": "Bachidem colui"
            },
            {
                "verse": "Maguntie. Hec me frustra occepit habere;"
            },
            {
                "verse": "Ego dissimulare, illa me reposcere."
            },
            {
                "verse": "Revertor. Dum cena coquitur, miles adest;"
            },
            {
                "verse": "Orat me Bachis cedere militi."
            },
            {
                "verse": "Ego irasci, illa rogitare magis:"
            },
            {
                "verse": "Amplectitur, osculatur, tractitat."
            },
            {
                "verse": "Ego inter basiandum arripio dentibus"
            },
            {
                "verse": "Nasum et fugio."
            },
            {
                "verse": "Congrio"
            },
            {
                "verse": "Vah, militare facinus!"
            },
            {
                "verse": "Dyophanes"
            },
            {
                "verse": "At quid illud? Dixin tibi quo pacto Senis"
            },
            {
                "verse": "Dilaniarim mecam?"
            },
            {
                "verse": "Congrio"
            },
            {
                "verse": "Plus milies."
            },
            {
                "verse": "Dyophanes"
            },
            {
                "verse": "Accipe rursus atque audito ordinem."
            },
            {
                "verse": "Congrio"
            },
            {
                "verse": "Iam me somnus opprimit, narra Theobolo;"
            },
            {
                "verse": "Is tecum vigilat. Si sim rex ego,"
            },
            {
                "verse": "Ex amantibus tantum deligam vigiles."
            },
            {
                "verse": "His ego in asseribus iacebo et dormiam;"
            },
            {
                "verse": "Vos vigilate, fidi custodes urbium."
            },
            {
                "verse": "Dyophanes"
            },
            {
                "verse": "Haud iniquum optas. Res otium petit"
            },
            {
                "verse": "Quam incipisso. Nisi Theobolus mihi"
            },
            {
                "verse": "Aures dat, tibi vel dormienti referam."
            }
        ],
        [],
        [
            {
                "verse": "XVI. ARTRAX coquus"
            }
        ],
        [
            {
                "verse": "Iupiter, amas me, measque auges opes;"
            },
            {
                "verse": "Voluptates opiperas offers mihi;"
            },
            {
                "verse": "Cure sum tibi, tot das mihi ferias,"
            },
            {
                "verse": "Potationes, saturitates, gaudia!"
            },
            {
                "verse": "Sed cena, ut video, adhuc restat dubia."
            },
            {
                "verse": "Edepol, ne ego me prius explevi probe!"
            },
            {
                "verse": "At reliqui in ventre celle uni locum,"
            },
            {
                "verse": "Ubi reliquiarum ponam reliquias."
            },
            {
                "verse": "Proh, Iupiter, quam diversa sunt hominum officia!"
            },
            {
                "verse": "Pars in amplexu meretricum iacet,"
            },
            {
                "verse": "Pars eiulando fortunam incusat suam."
            },
            {
                "verse": "Ego, quod optimum est, ventri consulo meo."
            }
        ],
        [],
        [
            {
                "verse": "XVII. CANTHARA lena, CASSINAet CHRYSIS meretrices"
            }
        ],
        [
            {
                "verse": "Canthara"
            },
            {
                "verse": "Illi iam abierunt nunc hospites novi"
            },
            {
                "verse": "Expleti; sed assunt adhuc veteres."
            },
            {
                "verse": "Elevabo vocem: volo ut audiant."
            },
            {
                "verse": "Cassina, Chrysis! Quid agitis, paupercule?"
            },
            {
                "verse": "Chrysis"
            },
            {
                "verse": "Nil, ecastor, hac noctu dormivi misera!"
            },
            {
                "verse": "Cassina"
            },
            {
                "verse": "Haud dubito, nam subagitata es probe."
            },
            {
                "verse": "Canthara"
            },
            {
                "verse": "Quid obstat tibi?"
            },
            {
                "verse": "Chrysis"
            },
            {
                "verse": "Qui me vexat amor."
            },
            {
                "verse": "Canthara"
            },
            {
                "verse": "Cuius istic est amor?"
            },
            {
                "verse": "Chrysis"
            },
            {
                "verse": "Theoboli."
            },
            {
                "verse": "Canthara"
            },
            {
                "verse": "Quid tu, Cassina?"
            },
            {
                "verse": "Cassina"
            },
            {
                "verse": "Eodem modo pereo."
            },
            {
                "verse": "Canthara"
            },
            {
                "verse": "Quid te cruciat?"
            },
            {
                "verse": "Cassina"
            },
            {
                "verse": "Dyophanis amor."
            },
            {
                "verse": "Canthara"
            },
            {
                "verse": "Insulse, stulte, fatue, bestie!"
            },
            {
                "verse": "Illi vos temnunt, vos contra diligitis!"
            },
            {
                "verse": "Ubi nunc verba que dicta sunt heri?"
            },
            {
                "verse": "Emori prius velim quam illa tolerem."
            },
            {
                "verse": "Chrysis"
            },
            {
                "verse": "Quod ira dicitur, meminisse non decet."
            },
            {
                "verse": "Canthara"
            },
            {
                "verse": "At illi ex animo dixerunt malo."
            },
            {
                "verse": "Cassina"
            },
            {
                "verse": "Non illi, sed amor locutus fuit."
            },
            {
                "verse": "Canthara"
            },
            {
                "verse": "Ego, ut natu maior, sic sum sapientior;"
            },
            {
                "verse": "Auscultate mihi, si bene consulo."
            },
            {
                "verse": "Mittite hos aridos concubinos querulos;"
            },
            {
                "verse": "Ego alios dabo, formosos, iuvenes,"
            },
            {
                "verse": "Potentes, divites, qui vos vestibus,"
            },
            {
                "verse": "Si vultis, aureis actutum vestient,"
            },
            {
                "verse": "Qui vobis et mihi bene facient."
            },
            {
                "verse": "Chrysis"
            },
            {
                "verse": "Ah, mea Canthara, quid ais? Quid est"
            },
            {
                "verse": "Quod in mentem modo cecidit tuam?"
            },
            {
                "verse": "Si possunt retro redire flumina"
            },
            {
                "verse": "Atque convexo sidera celo cadere,"
            },
            {
                "verse": "Potero et ego mei Theoboli"
            },
            {
                "verse": "Immemor esse."
            },
            {
                "verse": "Canthara"
            },
            {
                "verse": "Quid tu ais, Cassina?"
            },
            {
                "verse": "Cassina"
            },
            {
                "verse": "Prius inter arandum pisces invenient"
            },
            {
                "verse": "Atque in arboribus summis ruricole,"
            },
            {
                "verse": "Quam meo decidat Dyophanes pectore."
            },
            {
                "verse": "Canthara"
            },
            {
                "verse": "Nunquam rem facietis ambo, si viris"
            },
            {
                "verse": "Tam vultis esse fideles: hoc decet"
            },
            {
                "verse": "Si matronas, meretrices dedecet."
            },
            {
                "verse": "Chrysis"
            },
            {
                "verse": "Quin sinis nos, ut volumus, vivere?"
            },
            {
                "verse": "Canthara"
            },
            {
                "verse": "Quia vos mendicas esse doleo;"
            },
            {
                "verse": "Assunt dites, qui vos amant, milites."
            },
            {
                "verse": "Cassina"
            },
            {
                "verse": "Incassum faris; stat fidem servare datam."
            },
            {
                "verse": "Canthara"
            },
            {
                "verse": "Vino, non amore, bonum est uti vetere."
            },
            {
                "verse": "Cassina"
            },
            {
                "verse": "Enecas. Quin taces, dum fixas vides?"
            },
            {
                "verse": "Canthara"
            },
            {
                "verse": "Taceo; sed vos hoc agetis, si sapitis."
            }
        ],
        [],
        [
            {
                "verse": "XVIII. DYOPHANES, THEOBOLUS,CANTHARA, ARCHIMENIDES"
            }
        ],
        [
            {
                "verse": "Dyophanes"
            },
            {
                "verse": "Audistin que ille inter se dicerent?"
            },
            {
                "verse": "Theobolus"
            },
            {
                "verse": "Usque a principio omnia, et gaudeo."
            },
            {
                "verse": "Dyophanes"
            },
            {
                "verse": "Quid ergo dicis?"
            },
            {
                "verse": "Theobolus"
            },
            {
                "verse": "Nos malos et illas bonas."
            },
            {
                "verse": "Dyophanes"
            },
            {
                "verse": "Quid faciemus?"
            },
            {
                "verse": "Theobolus"
            },
            {
                "verse": "Revertemur in gratiam,"
            },
            {
                "verse": "Orabimus veniam, supplicabimus."
            },
            {
                "verse": "Dyophanes"
            },
            {
                "verse": "An nescis quam dure iurarim miser?"
            },
            {
                "verse": "Theobolus"
            },
            {
                "verse": "Iurasti lingua, mens iniurata manserat."
            },
            {
                "verse": "Dyophanes"
            },
            {
                "verse": "Ah, nefas est iusiurandum spernere!"
            },
            {
                "verse": "Theobolus"
            },
            {
                "verse": "Nulla tenet amantes religio."
            },
            {
                "verse": "Quia lingua iurasti, eadem ut deiures volo."
            },
            {
                "verse": "Ridet istec ex alto periuria Iovis."
            },
            {
                "verse": "Dyophanes"
            },
            {
                "verse": "Siccine suades?"
            },
            {
                "verse": "Theobolus"
            },
            {
                "verse": "Et suadeo et imperito."
            },
            {
                "verse": "Dyophanes"
            },
            {
                "verse": "Imperio qui malus est, minus est malus."
            },
            {
                "verse": "Sed nostrum Archimenidem compellare placet."
            },
            {
                "verse": "Heus, Archimenides!"
            },
            {
                "verse": "Archimenides"
            },
            {
                "verse": "Quis me vocat?"
            },
            {
                "verse": "Dyophanes"
            },
            {
                "verse": "Propera huc properanter."
            },
            {
                "verse": "Archimenides"
            },
            {
                "verse": "Hic etiam"
            },
            {
                "verse": "Estis? Iussissem vos dudum accersirier,"
            },
            {
                "verse": "Si scissem. Vah, quam vellem vos nosse omnia!"
            },
            {
                "verse": "Ut iurgate iste sunt invicem mulieres!"
            },
            {
                "verse": "Nunquam vos illis tam dilectos censueram."
            },
            {
                "verse": "Dyophanes"
            },
            {
                "verse": "Audivimus omnia. Sed quid nunc consulis?"
            },
            {
                "verse": "Archimenides"
            },
            {
                "verse": "Id quod res monet. Ne succensete Canthare,"
            },
            {
                "verse": "Si quod lenam decet admonuit probe;"
            },
            {
                "verse": "Nam lena non lena est, si non est mala."
            },
            {
                "verse": "Eapse vos primam rediget in gratiam."
            },
            {
                "verse": "Dyophanes"
            },
            {
                "verse": "Recte admones; suum facit officium."
            },
            {
                "verse": "Archimenides"
            },
            {
                "verse": "Accede huc, Canthara; hos sui erroris penitet."
            },
            {
                "verse": "Optimi vini veteris tres cados"
            },
            {
                "verse": "In penam duint. Tu iam illas reconcilia."
            },
            {
                "verse": "Canthara"
            },
            {
                "verse": "At puellis si dederint cingulum."
            },
            {
                "verse": "Archimenides"
            },
            {
                "verse": "Dabitur."
            },
            {
                "verse": "Canthara"
            },
            {
                "verse": "Et onustum auro bono."
            },
            {
                "verse": "Archimenides"
            },
            {
                "verse": "Fiet. Vosque iam valete et plaudite,"
            },
            {
                "verse": "Spectatores optimi. Quid sibi fabula"
            },
            {
                "verse": "Hec nunc velit, scitis. Nam virtutibus"
            },
            {
                "verse": "Insudandum est; sint procul meretrices,"
            },
            {
                "verse": "Lenones, parasiti, convivia."
            },
            {
                "verse": "Virtus omnibus rebus prestat; nihil"
            },
            {
                "verse": "Illi deest, quem penes est virtus, viro."
            }
        ]
    ]
}