{
    "author": "Ubertino Pusculo",
    "title": "Constantinopoleos libri",
    "url": "http://www.poetiditalia.it/texts/PUSCULO|cons|001",
    "text": [
        [],
        [
            {
                "verse": "primus habet causam excidii, fraudesque Pelasgum"
            }
        ],
        [
            {
                "verse": "In magnos postquam cecidit mea Musa labores,"
            },
            {
                "verse": "Dum sequitur longos cursus, comitata virentem"
            },
            {
                "verse": "Carpere conatum per mille pericula laurum,"
            },
            {
                "verse": "Castaliisque volens intingere fontibus ora;"
            },
            {
                "verse": "Ad latices dum diva manu deduxit amatos,"
            },
            {
                "verse": "\"Siste\", mihi dixit, \"tandem tu, et comprime gressum\"."
            },
            {
                "verse": "Iussit, et arridens, \"Nunc cane munera\", dixit"
            },
            {
                "verse": "\"Et nostros modulare modos: iam tempore longo"
            },
            {
                "verse": "Praeludens tremulas plectro perstringere chordas"
            },
            {
                "verse": "Te docui. Veros cantus nunc tempora poscunt."
            },
            {
                "verse": "Non antiqua canas iubeo: nam vidimus ipsi"
            },
            {
                "verse": "Excindi magnam imperio, belloque potentem,"
            },
            {
                "verse": "Sublatamque urbem insignem, manibusque cadentem"
            },
            {
                "verse": "Teucrorum, quos ipsa prius subiecerat armis."
            },
            {
                "verse": "Ast nunc praeda iacet, rebusque exhausta vetustis"
            },
            {
                "verse": "Aspicit (oh fatum!) terris simul aequore cives"
            },
            {
                "verse": "Diduci in praedam miseros, natosque, patresque,"
            },
            {
                "verse": "Et fratres, matresque, nurus, iuvenesque, senesque."
            },
            {
                "verse": "Angelus alta colit Romanus moenia Romae,"
            },
            {
                "verse": "Insignem toti mundo quem Palladis arte"
            },
            {
                "verse": "Fecimus, antiqua et virtute ornavimus. Hic est,"
            },
            {
                "verse": "Quem pius antistes nulli pietate secundus"
            },
            {
                "verse": "Extulit Aeneas summus, magnoque locavit"
            },
            {
                "verse": "Fastigio ob tantas laudes: quo cardine Christi"
            },
            {
                "verse": "Inviolata manet summo cum principe vera"
            },
            {
                "verse": "Relligio: divique secat vestigia fratris"
            },
            {
                "verse": "Firmani. Is postquam volitans super aethera terris"
            },
            {
                "verse": "Excessit; merito solus dignatur honore"
            },
            {
                "verse": "Pieridas, pulcraeque insignia praemia laudis"
            },
            {
                "verse": "Porrigit, et nostris solet aspirare poetis."
            },
            {
                "verse": "Huic cane, te moneo: te complectetur, eritque"
            },
            {
                "verse": "Principe quo laetus mediteris carmina nostra.\""
            },
            {
                "verse": "Dive parens igitur, monitus, laudata puellae,"
            },
            {
                "verse": "Dicta sequor, munusque fero tibi rite dicatum"
            },
            {
                "verse": "Parvum opus. Accipias devotae iam tibi dudum"
            },
            {
                "verse": "Mentis dona meae; et praesens decus adde labori."
            },
            {
                "verse": "Haec ego dira canam, nam pars ego, parvula quamvis,"
            },
            {
                "verse": "Exitii, raptusque locos invitus ad omnes,"
            },
            {
                "verse": "Praeda fui. Sed te populorum rector, et urbis"
            },
            {
                "verse": "Conditor alme precor, tantam quae verteret urbem"
            },
            {
                "verse": "Causa fuit, memores; populi, quae tanta fuere"
            },
            {
                "verse": "Crimina, quae tanta luerentur crimina paena."
            },
            {
                "verse": "Constantine, tuis manibus tua pergama, dive,"
            },
            {
                "verse": "Condita Teucrorum ostendunt vexilla per altas"
            },
            {
                "verse": "Turres: proque aquila volitant insignia rubra."
            },
            {
                "verse": "An te cum fremeret circum tua maenia saevus"
            },
            {
                "verse": "Barbarus, atque urbem ferro cum excindere totam"
            },
            {
                "verse": "Certaret, miseris insultans civibus, atrox"
            },
            {
                "verse": "Non facies ventura mali, pater urbis, et auctor,"
            },
            {
                "verse": "Terruit! Aut si animos divinos non timor intrat,"
            },
            {
                "verse": "Non tibi cura fuit crudelem avertere cladem;"
            },
            {
                "verse": "Auxiliumque tuis coelo demittere rebus?"
            },
            {
                "verse": "Quando equidem in coelum translatus flectere magnum"
            },
            {
                "verse": "Voce Deum, meritisque tuis, Helenaeque parentis,"
            },
            {
                "verse": "Dive potes. Primus Divorum vera secutus"
            },
            {
                "verse": "Iussa Dei, Christumque Deum de Virgine natum"
            },
            {
                "verse": "Formam hominis sumpsisse, Deumque, hominemque videri,"
            },
            {
                "verse": "Atque humana sua solvisse crimina morte,"
            },
            {
                "verse": "Credis, et audaces mentitos numina falsos"
            },
            {
                "verse": "Arguis esse deos. Fidei, Christoque potentes"
            },
            {
                "verse": "Addicis populos, et sacras construis aedes."
            },
            {
                "verse": "Primus immensum partitus munera mundum"
            },
            {
                "verse": "Sacra, fidemque piis miseris mortalibus ornas."
            },
            {
                "verse": "Pontificem summum cunctis spectantibus alta"
            },
            {
                "verse": "Sede locas; sceptrumque manu gestare, caputque"
            },
            {
                "verse": "Sacratum donas triplici radiare corona,"
            },
            {
                "verse": "Italiaque iubes illum regnare deinceps."
            },
            {
                "verse": "Hunc omnes populi, gentes, regesque, ducesque"
            },
            {
                "verse": "Observant; unumque vocant, orbisque parentem."
            },
            {
                "verse": "Tanta igitur cum sint totum tua gesta per orbem,"
            },
            {
                "verse": "Nam pietatis honos summus, fideique putatur,"
            },
            {
                "verse": "Non prece, non meritis valuisse ad vota tuorum"
            },
            {
                "verse": "Flectere, dive, Deum; tantamque avertere cladem?"
            },
            {
                "verse": "Credo equidem, nam iusta Dei sunt numina semper,"
            },
            {
                "verse": "Nec minimum ob crimen divina innascitur ira"
            },
            {
                "verse": "In populos, non ausus eras effundere voces,"
            },
            {
                "verse": "Nec tentare Deum, merita devertere ab ira"
            },
            {
                "verse": "Pro populo, qui iusta Dei contemnit, et ultro"
            },
            {
                "verse": "Se putat haud ulla divina lege teneri"
            },
            {
                "verse": "Pontifici Romae: pastorem quem Deus ipse"
            },
            {
                "verse": "Praestitit mundo, cui coeli claudere regna,"
            },
            {
                "verse": "Atque aperire dedit, solvendique et iura ligandi"
            },
            {
                "verse": "Quid velit; et solum sibi qui succederet illum"
            },
            {
                "verse": "Delegit terris, maiestatemque verendam"
            },
            {
                "verse": "Addidit. Hunc primum contempsit Graecia vana,"
            },
            {
                "verse": "Et dedit in labem similem contagio plures"
            },
            {
                "verse": "Haec populos, quos ira Dei servire subegit."
            },
            {
                "verse": "Hos Scytha bellipotens, hos Teucer subdidit: illos"
            },
            {
                "verse": "Mollis Arabs, Parthusque fugax: patriisque revulsa"
            },
            {
                "verse": "Liminibus, duros passim tolerare labores"
            },
            {
                "verse": "Irrequieta dolent sua corpora. Prima malorum"
            },
            {
                "verse": "Constantina polis geris immedicabile vulnus:"
            },
            {
                "verse": "Impietatis opem nullam tibi numine laeso"
            },
            {
                "verse": "Sentis adesse: tamen quanto plus verbera dira"
            },
            {
                "verse": "Impendere vides, tanto magis improba summum"
            },
            {
                "verse": "Pontificem temnis? Teque illi subtrahis? Esque"
            },
            {
                "verse": "Indignata gregis pars dici. Concipis iram"
            },
            {
                "verse": "Praeterea infandam. Puduit nec dicere summum"
            },
            {
                "verse": "Pontificem haereticum; cum te scelerata fatiget"
            },
            {
                "verse": "Haeresis; et veterum Patrum vestigia linquens,"
            },
            {
                "verse": "Degener, obscoenas voces, risusque petulcos"
            },
            {
                "verse": "In Dominos rerum iactas, nulloque pudore."
            },
            {
                "verse": "Compressa es sermone canem (proh vulgus) iniquum"
            },
            {
                "verse": "Pontificem appellare omni. Turbaque maligna"
            },
            {
                "verse": "Matribus, et pueris passim, et primoribus urbis"
            },
            {
                "verse": "Impia vulgatur Romana Ecclesia. Foedi"
            },
            {
                "verse": "Exemplum es sectata viri, gens pessima, falso"
            },
            {
                "verse": "Homine quem dicunt Photium, qui causa malorum"
            },
            {
                "verse": "Prima fuit. Meritam ut fugeret pro crimine poenam,"
            },
            {
                "verse": "Exacto primum propria de sede Severo"
            },
            {
                "verse": "Praesule, gravorum scelerum vexata furore"
            },
            {
                "verse": "Corda imprimens, omnes Christi qui nomina servant"
            },
            {
                "verse": "In terrisque vicem Romani antistitis, ausus"
            },
            {
                "verse": "Haereticos, qui iura colunt, vulgare: quod omnes"
            },
            {
                "verse": "Laudarunt, quibus omne bonum summumque voluptas"
            },
            {
                "verse": "Corporis est visum peccandi vindice nullo;"
            },
            {
                "verse": "Et quibus est gratum studium, quos tota secuta"
            },
            {
                "verse": "Graecia vicinas secum ad contagia mundi"
            },
            {
                "verse": "Partes traxit. Iidem magnam sensere ruinam"
            },
            {
                "verse": "Iudaei, cum Sancta ducis mandata fuerunt"
            },
            {
                "verse": "Moysi spreta, Dei linquentes numina veri"
            },
            {
                "verse": "Mutas brutorum, aut hominum coluere figuras"
            },
            {
                "verse": "Non tamen hac urbis maiorem pendere poenam"
            },
            {
                "verse": "Narratur. Duro quid maius libera quantum est"
            },
            {
                "verse": "Tradere colla iugo, dulcesque videre sub hoste"
            },
            {
                "verse": "Natos, et teneras molli cum matre puellas"
            },
            {
                "verse": "Luxuriae subiecta ferae sua corpora cogi"
            },
            {
                "verse": "Praebere! At et turpi supponere membra furori!"
            },
            {
                "verse": "Summe Pater rerum, nutu qui cuncta creasti."
            },
            {
                "verse": "Solum hominem manibus formasti, lumine ut alta"
            },
            {
                "verse": "Suspiciat, Dominumque suum, patremque perennem"
            },
            {
                "verse": "Te colat agnoscens, tecumque ut gaudia summat"
            },
            {
                "verse": "Dulcia. Quisnam animos tantus furor excitat, ut te"
            },
            {
                "verse": "Sponte sua linquant? Saltem discrimina vitae"
            },
            {
                "verse": "Debuerant, si solus amor non sufficit omnem"
            },
            {
                "verse": "Stringere conatum; vel magna exempla priorum"
            },
            {
                "verse": "Terruerint: tu sola mali caput omne, ruinam"
            },
            {
                "verse": "Gentibus invisis urbs thracia maxima mandas,"
            },
            {
                "verse": "Vastarique urbes primum, populosque remotos;"
            },
            {
                "verse": "Mox iuxta sentis ferro spoliata tuorum"
            },
            {
                "verse": "Maenia paullatim; torpentem barbarus hostis"
            },
            {
                "verse": "Te pulsat, rapit atque agris armenta, virosque."
            },
            {
                "verse": "Nil movet incepto; nec te sententia mutat;"
            },
            {
                "verse": "Altera nec melior mens nascitur. Omnia fingis,"
            },
            {
                "verse": "Et simulas nunc te coniungi velle Latinis."
            },
            {
                "verse": "Pontifici summo legatos mittis. Honorem"
            },
            {
                "verse": "Te dare promittis. Tantum cernatur amica"
            },
            {
                "verse": "Cui melior ratione manet sententia poscit."
            },
            {
                "verse": "Differitur: tu victa siles, laudasque Latinam,"
            },
            {
                "verse": "Romanamque fidem. Testis Florentia; testis"
            },
            {
                "verse": "Eugeniusque pater, verum clarusque Iohannes"
            },
            {
                "verse": "Rex tuus, et patriarcha simul, quem thusca latentem"
            },
            {
                "verse": "Urbs habet, ac testis Firmanus maximus auctor,"
            },
            {
                "verse": "Et momentum ingens fidei qui cingitur orbis"
            },
            {
                "verse": "Aequore terrarum testis. Reverentia summo"
            },
            {
                "verse": "Est data Pontifici, et secum concordia facta est."
            },
            {
                "verse": "Iuratisque fidem, atque aequo foedere leges"
            },
            {
                "verse": "Accipis: oranti tibi mittitur aequore classis."
            },
            {
                "verse": "Ne Teucer qua pontus habet discrimina terrae"
            },
            {
                "verse": "Angusta Europae, atque Asiae dux transeat Helles"
            },
            {
                "verse": "Inclusura viam, vel Bosphorus ostrifer arctat"
            },
            {
                "verse": "Qua terras graias: magnum fremit hic prope pontum."
            },
            {
                "verse": "Mittitur et populos qui cogat in arma feroces,"
            },
            {
                "verse": "Pannoniosque duces in barbara suscitet arma:"
            },
            {
                "verse": "Ut te quam Teucer clausam, obsessamque tenebat"
            },
            {
                "verse": "Barbarus, ad pulchrum regnandi arcessat honorem:"
            },
            {
                "verse": "Comparet utque tuum regnum, quod temperat armis"
            },
            {
                "verse": "Teucria prostratis expulsisque hostibus, ut sis"
            },
            {
                "verse": "Imperiosa potens referas, quam ut magna trophaea"
            },
            {
                "verse": "A quibus orta venis patrum, clarosque triumphos"
            },
            {
                "verse": "Imperiumque vetus, nova namque es Roma vocata"
            },
            {
                "verse": "Romanis opibus aucta, imperioque potita"
            },
            {
                "verse": "Romano. Quid agis, fremeret cum Bosphorus omnis"
            },
            {
                "verse": "Classe; ferox quateret campum cum exercitus omnis"
            },
            {
                "verse": "Hostilem? Cum pressa iugum iam Graecia tota"
            },
            {
                "verse": "Devictura foret saevum, iam iamque recepta"
            },
            {
                "verse": "Haud parva Europae pars libertate, pararet"
            },
            {
                "verse": "In Dominos poenas, et iustas tolleret iras?"
            },
            {
                "verse": "Tunc solitas subito, et meditatas exeris artes"
            },
            {
                "verse": "Perfide furtivam pacem, foedusque nefandum"
            },
            {
                "verse": "Cum duce Moratto peragis: summoque maligne"
            },
            {
                "verse": "Pontifici iurata tibi promissa resolvis:"
            },
            {
                "verse": "Christicolumque hosti rerum tu pondera prodis."
            },
            {
                "verse": "Et facilis per te patet illi transitus una"
            },
            {
                "verse": "Cymba. Legatus corruptus pondere magno"
            },
            {
                "verse": "Auri, atque argenti portum qui classe tenebat"
            },
            {
                "verse": "Franciscus iuvat insidias, nec denegat hostem"
            },
            {
                "verse": "Quem transire videt Phrygium contingere terram"
            },
            {
                "verse": "Littoris Europae. Nimium tu raptus amore"
            },
            {
                "verse": "Praecipiti, nimiaque amens pietate tuorum"
            },
            {
                "verse": "Proderis: in nimium dum te sua gloria tangit"
            },
            {
                "verse": "Indiscreta, pater praesul Romane, periclum"
            },
            {
                "verse": "Incidis. Heu, numquam committere tanta nepoti"
            },
            {
                "verse": "Debueras tractanda tuo! Vix littora Teucer"
            },
            {
                "verse": "Attigerat: iubes ipsa viros, qui munera portent,"
            },
            {
                "verse": "Gratenturque duci, accipiantque in littore ovantem"
            },
            {
                "verse": "Constantina polis, seque illi ostentat amicam"
            },
            {
                "verse": "Qui dudum ad saevam, crudamque subegerat acri"
            },
            {
                "verse": "Obsidione famem: quique armis clauserat, ut vi"
            },
            {
                "verse": "Subdita serviret ferroque ne exhausta iaceret,"
            },
            {
                "verse": "Prodit, et auxilium sibi missum frivola classis"
            },
            {
                "verse": "Proditione redit. Tenuit dux Teucer apertum"
            },
            {
                "verse": "Vi campum, populos dira in certamina cogit"
            },
            {
                "verse": "Ex alia, nam angusta patent illi aequora tuta"
            },
            {
                "verse": "Legati insidiis, crudeli et fraude Pelasgum."
            },
            {
                "verse": "Fortior et vario collectis viribus orbe"
            },
            {
                "verse": "Corripit arma citus subito, et contendit in hostes"
            },
            {
                "verse": "Pannonios, qui signa sui victricia regis"
            },
            {
                "verse": "Laslai, quem ducem invictum, clarumque secuti"
            },
            {
                "verse": "Iohannem, intulerant se se post terra relicto"
            },
            {
                "verse": "Istro ad Threycios campos, et bella ciebant."
            },
            {
                "verse": "Conflixere acies, infestaque signa tulere,"
            },
            {
                "verse": "Hinc nostrae Phrygiaeque: armis ultricibus ambae;"
            },
            {
                "verse": "Et numero quamquam praestarent barbara nostris"
            },
            {
                "verse": "Agmina, multa virum ceciderunt millia campis"
            },
            {
                "verse": "Ferro; inimica tamen; repletaque terra cruore est"
            },
            {
                "verse": "Hostili, passimque ingentes stragis acervi."
            },
            {
                "verse": "Ac nisi magnanimus nimium, praecepsve fuisset"
            },
            {
                "verse": "Rex Laslaus, ea nostris victoria luce"
            },
            {
                "verse": "Parta erat: attritis iam viribus hostis abire"
            },
            {
                "verse": "Inque fugam dare se corde trepidabat acerbo"
            },
            {
                "verse": "Vulnere confectus: cum rex sic fatus ab alto"
            },
            {
                "verse": "Hortatur socias pugnam instaurare cohortes."
            },
            {
                "verse": "\"O socii quorum manibus gens effera tristi"
            },
            {
                "verse": "Clade iacet. Trepidant hostes: vos cernitis: atrum"
            },
            {
                "verse": "Fatum urgere putant, vallo nec posse teneri"
            },
            {
                "verse": "Sperant. Sub noctem fugient, nobisque relinquent"
            },
            {
                "verse": "Hanc laudem ambiguam. Culpam hanc fugiamus inertes"
            },
            {
                "verse": "Ne victi effugiant, trepidantes dum pavor haurit,"
            },
            {
                "verse": "Instemus. calidae nobis dum pectore vires;"
            },
            {
                "verse": "Dum ferrumque calet, gladios ne tergite, donec"
            },
            {
                "verse": "Morattus dux ipse cadat, tot millia letho"
            },
            {
                "verse": "Misimus. Hic superest fundendus. Maxima nobis"
            },
            {
                "verse": "Haec virtutis adest laus, haec victoria certa"
            },
            {
                "verse": "Si sectamur erit.\" Dixit, primusque citato"
            },
            {
                "verse": "Tendit equo ad Teucrum vallum; quem turba secuta est"
            },
            {
                "verse": "Tunc procerum delecta, animis telisque parata"
            },
            {
                "verse": "Vel regem salvare suum, penitusque perempto"
            },
            {
                "verse": "Hoste redire duces, vel certam oppetere mortem."
            },
            {
                "verse": "Morattus procul, ut vero conspexit ad ipsum"
            },
            {
                "verse": "Tendentes, cognovit enim se sanguine posci;"
            },
            {
                "verse": "Obstupuit primo, tremuitque ut morte propinqua."
            },
            {
                "verse": "Nec tempus quid agat concessit vertere menti,"
            },
            {
                "verse": "Consiliumque capi. Fugit, longeque recessit."
            },
            {
                "verse": "Opposuitque sibi primum exceptura furorem"
            },
            {
                "verse": "Agmina prima locans, Teucri custodia semper"
            },
            {
                "verse": "Queis mandata ducis fuerat, corpusque corona"
            },
            {
                "verse": "Cingere commissum est domini, telisque tueri:"
            },
            {
                "verse": "Ianizarosque vocant: Graecis genitoribus orti,"
            },
            {
                "verse": "Sanguine vel macedum, thracum, dolopumve superbo;"
            },
            {
                "verse": "Thessala, vel tellus quos dat, vel Pyrrhea regna!"
            },
            {
                "verse": "Hepirus (pudor) arma fovent inimica, iuvantque"
            },
            {
                "verse": "Signa per omne nefas Teucrum, nec barbara possent"
            },
            {
                "verse": "Arma aliquid, si non sibi robur milite tali"
            },
            {
                "verse": "Praestetur, perdantque patres sua chara quotannis"
            },
            {
                "verse": "Pignora natorum, lectosque ad praelia mittant."
            },
            {
                "verse": "Hi tum continuo crebros densantur in orbes,"
            },
            {
                "verse": "Impediuntque viam regi, cursumque morantur."
            },
            {
                "verse": "Fit strepitus, clamorque virum, clangorque tubarum."
            },
            {
                "verse": "Undique concurrunt celeres clamore, feruntque"
            },
            {
                "verse": "Auxilium Teucri Moratto. Fervidus ira"
            },
            {
                "verse": "Laslaus, veluti armenta inter fortia saltu"
            },
            {
                "verse": "Irruit, atque viros magnus leo, et arma cruento"
            },
            {
                "verse": "Ore petit, rapit, atque agens interritus omnes,"
            },
            {
                "verse": "Nec gladio quemquam patitur propriora tenere"
            },
            {
                "verse": "Tela virum. Sociis, regem ut videre, minaces"
            },
            {
                "verse": "Virtus bellandi stimulos sibi conscia iungit."
            },
            {
                "verse": "Morattus vero ut multos cognovit ad ipsum"
            },
            {
                "verse": "Accurrisse viros, et paucos vidit in armis"
            },
            {
                "verse": "Hostes, arma capit proiecta, animosque resumit:"
            },
            {
                "verse": "Collectasque virum fremitu, sonituque cohortes"
            },
            {
                "verse": "Hortaturque, refertque pedem, ut fugiebat in hostes."
            },
            {
                "verse": "Non aliter, quam cum plana inter pascua fulvum"
            },
            {
                "verse": "Pastores cernunt inferri monte leonem"
            },
            {
                "verse": "Quem stimulat vesana fames, fugiuntque, suamque,"
            },
            {
                "verse": "Obliti pecorum, pedibus retinere salutem"
            },
            {
                "verse": "Contendunt, pavidique petunt qua proxima cursu"
            },
            {
                "verse": "Tuta loca aspiciunt; clamant, gemituque lacessunt"
            },
            {
                "verse": "Auxilium. Exciti trepidant clamore, ruuntque"
            },
            {
                "verse": "Undique ad arma viri agricolae, camposque per omnes"
            },
            {
                "verse": "Cursatur, latrantque canes, nullo tamen ille"
            },
            {
                "verse": "Terretur sonitu: saevit, laniatque iuvencos;"
            },
            {
                "verse": "Terrificos mactat tauros; discrimine nullo"
            },
            {
                "verse": "Dispergit, caeditque boves, totumque per agmen"
            },
            {
                "verse": "Miscetur pecorum. Impavidum dare terga nec ira,"
            },
            {
                "verse": "Nec patitur virtus. Venientes submovet ardens"
            },
            {
                "verse": "Ad se homines. Ita rex Laslaus terruit ingens"
            },
            {
                "verse": "Aggressus Teucros medios, pariterque repugnat."
            },
            {
                "verse": "Laslaum, et socios densa cinxere corona"
            },
            {
                "verse": "Undique collecti Teucri; longeque sagittas"
            },
            {
                "verse": "Proiciunt! Nemoque audet se cominus illis"
            },
            {
                "verse": "Offerre in faciem gladio. Certatur utrinque."
            },
            {
                "verse": "Hic ruit in medios: fugiunt hi fata, timentque:"
            },
            {
                "verse": "Hi tantum clamore valent. Hic cominus ense"
            },
            {
                "verse": "Bellans sanguineo terrae dat stragis acervos."
            },
            {
                "verse": "Ut vero pugnae tempus lassavit iniquum"
            },
            {
                "verse": "Membra, nihil dextrae vires ad vulnera possunt"
            },
            {
                "verse": "Ne cadat imbellis. Se victo et iactet inultus"
            },
            {
                "verse": "Barbarus in caedem currit moriturus adactis"
            },
            {
                "verse": "Quadrupedi stimulis, procerum quem certa caterva"
            },
            {
                "verse": "Certa mori sequitur, sternentem, et sternit ad unum"
            },
            {
                "verse": "Singulus. Et vitam victores agmine linquunt"
            },
            {
                "verse": "Terrenam. Cunctique petunt ubi maxima dantur"
            },
            {
                "verse": "Praemia virtuti, referuntque insignia laudis."
            },
            {
                "verse": "Sic Laslae cadis bello rex inclitus, et dux,"
            },
            {
                "verse": "Dum captiva cupis Teucro abiurata tyranno"
            },
            {
                "verse": "Regna armis, opibusque tuis, et sanguine duci"
            },
            {
                "verse": "Ad libertatem primam; Danaisque superbis"
            },
            {
                "verse": "Dum iuga de collo servilia demere tentas."
            },
            {
                "verse": "Heu miserande tuis rex fortibus! Optimus olim"
            },
            {
                "verse": "Imperio populos rexisti. Saevus et armis"
            },
            {
                "verse": "Crudeles hostes domuisti saepe: fuisti"
            },
            {
                "verse": "Tandem (pro facinus) cum te ad certamina crebris"
            },
            {
                "verse": "Vocibus accissent, contraque immania bella"
            },
            {
                "verse": "Ferre sibi auxilium contexta fraude Pelasgum"
            },
            {
                "verse": "Urbis opes fractae crudeli marte vocassent;"
            },
            {
                "verse": "Proditus insidiis pro quorum bella salute"
            },
            {
                "verse": "Suscipis, adverso functus peris omine martis."
            },
            {
                "verse": "Heu vere imperio Romano digna gerebas;"
            },
            {
                "verse": "Constantina polis nisi te fraudasset, et hosti"
            },
            {
                "verse": "Foedera iunxisset, pro quo te ad bella vocarat."
            },
            {
                "verse": "Barbara tu poteras solus contundere tela:"
            },
            {
                "verse": "Et pars Europae per te iam libera, luget"
            },
            {
                "verse": "Quae nunc pressa iugo, meritis obnoxia tantis,"
            },
            {
                "verse": "Ultimum ad usque diem mundi tua nomina laeta"
            },
            {
                "verse": "Audisset, famamque tuam super astra tulisset."
            },
            {
                "verse": "Sed mea si fuerint tanto dignata labore"
            },
            {
                "verse": "Carmina, dum vivent, tolletur ad aethera nomen"
            },
            {
                "verse": "Laude tuum; quod nulla unquam delere valebit"
            },
            {
                "verse": "Temporis ingluvies. Sed maior crescet imago"
            },
            {
                "verse": "Gestorum, pietasque tui memorabitur ingens,"
            },
            {
                "verse": "Virtutisque insigne decus, fortisque ruina."
            },
            {
                "verse": "Est tua perpetuo facies, et clara propago"
            },
            {
                "verse": "Filius, ardenti sequitur qui gesta parentis"
            },
            {
                "verse": "Corde, refertque patris memor omnia sedulus, ad quae"
            },
            {
                "verse": "Connixus reddet magnum per secula nomen"
            },
            {
                "verse": "Et patris, atque sui. Longos tibi praebeat annos"
            },
            {
                "verse": "Felicesque, puer, Deus; et felicius aevum"
            },
            {
                "verse": "Transige, sed reliquis similis videare parenti."
            },
            {
                "verse": "Haec tibi servata est victoria. Clade triumphans"
            },
            {
                "verse": "Barbarica, spoliis dignum expectare parenti,"
            },
            {
                "verse": "Qui iacuit nudus, funus perducere, claro."
            },
            {
                "verse": "At subito regem volitavit fama peremptum"
            },
            {
                "verse": "Pannoniis fessi castris qui caede recenti"
            },
            {
                "verse": "Corpora curabant ammissum vulnere deflent"
            },
            {
                "verse": "Laslaum regem crudeli; et nunc fore victos"
            },
            {
                "verse": "Credunt se immemores caeso duce nuper amara"
            },
            {
                "verse": "Funera, qui dederant infensis hostibus, et qui"
            },
            {
                "verse": "Agminibus Teucrum fusis ad castra redibant"
            },
            {
                "verse": "Victores, laeti fugiunt, ne sentiat hostis"
            },
            {
                "verse": "Nec minus, et Teucri tremefacti vulnere quamquam"
            },
            {
                "verse": "Auctore occiso, tot millia missa sub umbras"
            },
            {
                "verse": "Dum secum repetunt uno cecidisse suorum"
            },
            {
                "verse": "Congressu, ceu nocte lupi qui furta silenti"
            },
            {
                "verse": "Admittunt taciti castris abiere relictis."
            },
            {
                "verse": "Laslai ultores actutum instare sequentes"
            },
            {
                "verse": "Pannonios ad terga putant exitiumque vicissim"
            },
            {
                "verse": "Hinc atque inde timent, redeunt trans flumina \u00e2\u0080"
            },
            {
                "verse": "Istri ad Pannonias fracto simul agmine. Teucri"
            },
            {
                "verse": "Tuti castra locant ripas velocis ad haebri;"
            },
            {
                "verse": "Atque hinc digressi sua quique ad tecta receptant."
            },
            {
                "verse": "Tum vero insidias retegit iam perfida grandes"
            },
            {
                "verse": "Constantina polis, nec clam iam crimina curat"
            },
            {
                "verse": "Esse sua. Ut caesum rescivit in agmine regem"
            },
            {
                "verse": "Laslaum cecidisse, latenti in corde non ultra"
            },
            {
                "verse": "Gaudia dissimulat; duroque in ore petulcam"
            },
            {
                "verse": "Laetitiam monstrat. Stolidi coguntur ad alta"
            },
            {
                "verse": "Atria regis honor quibus est ex ordine patres"
            },
            {
                "verse": "... dicturus ad usum"
            },
            {
                "verse": "Nemo unquam patriae, veniens properabat ad ipsum"
            },
            {
                "verse": "Concilium. Coeunt pulchri queis nulla decoris"
            },
            {
                "verse": "Est facies! Qui turpe putant depromere quicquam,"
            },
            {
                "verse": "Quod non fraude fiat. Patriam foedare libido"
            },
            {
                "verse": "Queis manet, et misere cupiunt, qui sanguine pasci."
            },
            {
                "verse": "Inde ubi plena fuit barbatis aula tyranni,"
            },
            {
                "verse": "Murmura de strato dextra compescuit alto;"
            },
            {
                "verse": "Atque ita rex cunctis fari sic incipit ore."
            },
            {
                "verse": "\"Maxima iam rebus urbis sua munera pandit,"
            },
            {
                "verse": "Si capere ignavis animis non spernimus; et iam"
            },
            {
                "verse": "Sorte bona fessis aperit fortuna benignas,"
            },
            {
                "verse": "Felicesque manus. Cui vos precor optima ferte"
            },
            {
                "verse": "Consilia, o patres, obstent nec foedera quae nos"
            },
            {
                "verse": "Cum duce Romano iuravimus. Utile tantum"
            },
            {
                "verse": "Est dum, id servandum reor. Haud ego foedus habendum"
            },
            {
                "verse": "Dixissem, nisi res nobis foret inde secuta."
            },
            {
                "verse": "Morattus Teucrum dominus nos vexat acerbo"
            },
            {
                "verse": "Bello. Regna tenet sceptro regnata vetusto"
            },
            {
                "verse": "Nostrorum, et certat, nisi nos videamus, et urbem"
            },
            {
                "verse": "Hanc nostram duri rapere in certamina martis."
            },
            {
                "verse": "Hanc, nobis quae sola domus, solamen amaris"
            },
            {
                "verse": "Casibus exaustis superat; pro qua ante coactus"
            },
            {
                "verse": "Ferre preces miseri. Et caput inclinare superbum"
            },
            {
                "verse": "Nuper in Italiam sum visus, causa coegit"
            },
            {
                "verse": "Auxilii. Eugenius, qui fertur in orbe sacerdos"
            },
            {
                "verse": "Summus, opemque tuli: missa est namque aequore classis,"
            },
            {
                "verse": "Excitusque una est Laslaus millia secum"
            },
            {
                "verse": "Multa virum ducens magnus tellure. Fateri"
            },
            {
                "verse": "Cogor ego: armatis timui tot classibus hostem"
            },
            {
                "verse": "Non tantum a nobis praemerent; penitus sed ut illum"
            },
            {
                "verse": "Europa quaterent, Teucro ac succederet alter."
            },
            {
                "verse": "Morattus potius regnet, quam nostra feramur"
            },
            {
                "verse": "Cernere Pannoniis armis, aut regna Latinis"
            },
            {
                "verse": "Oppressa, et placeant Teucrum commertia plusquam"
            },
            {
                "verse": "Christicolum quicumque velint dominarier arvis,"
            },
            {
                "verse": "Quae nostro spectant iuri. Sed fortius armis"
            },
            {
                "verse": "Consilium inveni. Classem, quae angusta propinqua"
            },
            {
                "verse": "Aequoris assistens servabat, cautus abegi"
            },
            {
                "verse": "Immunem rerum. Parva tranare charina"
            },
            {
                "verse": "Isthmum qui geminas partes disterminat orbis"
            },
            {
                "verse": "Morattum docui, tutumque ad littora terrae"
            },
            {
                "verse": "Europae statuens ad belli pondera misi."
            },
            {
                "verse": "Clam tantum potuit mea tunc prudentia, quantum"
            },
            {
                "verse": "Non dux ipse omni poterat cum milite: victos"
            },
            {
                "verse": "Victores feci Teucros. Et perdita nostro"
            },
            {
                "verse": "Consilio Europae viderunt regna recepta;"
            },
            {
                "verse": "Quodque super solum cupiebat concidit hostis"
            },
            {
                "verse": "Infensus meritis tantis si conspicit aequa"
            },
            {
                "verse": "Molitus. Verum iam iam mihi reddet amorem"
            },
            {
                "verse": "Morattus, quid ego valeam speculatus. In ipsum"
            },
            {
                "verse": "Qui gentes bello saevas terraque, marique"
            },
            {
                "verse": "Commovi rursus ruiturum; iamque cadentem"
            },
            {
                "verse": "Excepi dextra. Legatos talia vellem"
            },
            {
                "verse": "Mittere qui referant optem qui iungere dextras"
            },
            {
                "verse": "Foedere perpetuo, et pacem firmare perennem."
            },
            {
                "verse": "Vos vero quibus est mecum permissa potestas"
            },
            {
                "verse": "Quid patriae, et mediis conducat premere rebus"
            },
            {
                "verse": "In commune patres quaenam sententia vobis,"
            },
            {
                "verse": "Dicite. Solus enim quid multis conferat unquam"
            },
            {
                "verse": "Cernere non poterit: poscant quid multa videbunt"
            },
            {
                "verse": "Multi.\" Sic fatus. Dubium in vestibula murmur"
            },
            {
                "verse": "Tollitur: aura levis veluti cum personat altas"
            },
            {
                "verse": "Silvas; aut subito Phrygius super aequora ventus"
            },
            {
                "verse": "Cum fremit; et fluctus resonant ad littora longe."
            },
            {
                "verse": "Cunctantes tumido surgens quos pectore Lucas"
            },
            {
                "verse": "Notarus affatur; generis non nomine claro,"
            },
            {
                "verse": "Nec recti studio, pulchras namque oderat artes"
            },
            {
                "verse": "Barbarus hic; sed opum fama, quas turpiter ipse,"
            },
            {
                "verse": "Et pater ad summum cumulum corraserat: olim"
            },
            {
                "verse": "Pisciculos vendebat avus; regnabat in urbe"
            },
            {
                "verse": "Alter, consilia et regis velanda tenebat."
            },
            {
                "verse": "Italiam in primis, ignobilis, atque Latinum"
            },
            {
                "verse": "Nomen acri invidia concussus in omen habebat"
            },
            {
                "verse": "Infandum, fideique rudis perhibebat in auras"
            },
            {
                "verse": "Ferri concilium; victos nec cedere graios"
            },
            {
                "verse": "Pontifici summo Romano iure volebat."
            },
            {
                "verse": "Talibus adversus regem, cunctosque sedentes"
            },
            {
                "verse": "Clamavit. \"Magna est tua, rex, sapientia: sanctum"
            },
            {
                "verse": "Consilium patriae praefers. At nos tua saepe"
            },
            {
                "verse": "Fraudavit pietas: et certum saepe periclum"
            },
            {
                "verse": "Vidimus ignari, sancta dum vivere lege"
            },
            {
                "verse": "Niteris, et Christi monitis te tradere curas"
            },
            {
                "verse": "Credulus. Hoc mandat regnum ne fraude petatur"
            },
            {
                "verse": "Vel fide servetur. Deus haec quicumque gubernat"
            },
            {
                "verse": "Scilicet, ac Romae Petri quia sede potitus"
            },
            {
                "verse": "Pontifici curat, renuis si flectere collum"
            },
            {
                "verse": "Ignavum, aut damnat propria si vivere lege"
            },
            {
                "verse": "Forte placet. Foret haec stabili sententia cordi"
            },
            {
                "verse": "Digna ut forti potius te occumbere fato,"
            },
            {
                "verse": "Quod sibi te Latium iactetur tendere palmas."
            },
            {
                "verse": "Oranti similem, vel quisquis regna cadenti"
            },
            {
                "verse": "Proxima longa tenet Phoebo, vel quisquis in arcto"
            },
            {
                "verse": "Regnat, in extremam potius fortuna ferat nos"
            },
            {
                "verse": "Pauperiem duri pulset nos effera martis"
            },
            {
                "verse": "Verbere. Quid Latiis humilem te ostendere vultum"
            },
            {
                "verse": "Contulit, o bone rex dominus: quid profuit illis."
            },
            {
                "verse": "Adiungi hospitio, et fidei commertia dextris"
            },
            {
                "verse": "Accipere, atque dare: auxilium tibi misit in hostem"
            },
            {
                "verse": "Eugenius, Venetique Mari, tellure feroxque"
            },
            {
                "verse": "Laslaus Pannoniosque duces, populosque sub axe"
            },
            {
                "verse": "Arctoo rapuit secum ad certamina contra"
            },
            {
                "verse": "Morattum infensum. Si verum quaerimus, ipsis"
            },
            {
                "verse": "Non tibi vicinum bello, regnisque potentem"
            },
            {
                "verse": "Submovere parant. Terrent iam regna Latina"
            },
            {
                "verse": "Arma hostis, nec eos tantum conarier armis"
            },
            {
                "verse": "Tutos crede piis nos reddere Marte cruento,"
            },
            {
                "verse": "Quantum ne capta Porro ditione suosque"
            },
            {
                "verse": "Intret agros pingues, ac regnis pellat avitis"
            },
            {
                "verse": "Teucer eos. Prorsus dubium nil crede, quin omnem"
            },
            {
                "verse": "Italiam subigat! Nostra si hac urbe potiri."
            },
            {
                "verse": "Sorte datum fuerit. Deus id prius omen in ipsos"
            },
            {
                "verse": "Convertat precibus, quam ferre necesse coactos:"
            },
            {
                "verse": "Hi prorsus servire volunt: poscemus opem; sed"
            },
            {
                "verse": "Utile dicemus, quaecumque est caussa, minacem"
            },
            {
                "verse": "Auxilio, propriis quoniam non iuribus hoc nos"
            },
            {
                "verse": "Possumus, externo a nobis propellere Teucrum?"
            },
            {
                "verse": "Hoc ego sentirem, et mecum hoc sentire putarem"
            },
            {
                "verse": "Vos etiam, patres: pulso, si regna Latini"
            },
            {
                "verse": "Nobis nostra darent, Teucro, sub marte recepta."
            },
            {
                "verse": "Non nobis capiant regnum, ut certantibus armis,"
            },
            {
                "verse": "Contendunt nostro Teucrum depellere regno:"
            },
            {
                "verse": "Sed sibi regna parent. Postquam fortuna secunda"
            },
            {
                "verse": "Consilium adiuvit; meliusque benigna tuum, rex,"
            },
            {
                "verse": "Praeter spem fecit; felix dum tempore venit"
            },
            {
                "verse": "Utaris, laetoque animo pia dona capessas."
            },
            {
                "verse": "Morrattus domito nunc rediit hoste superbus"
            },
            {
                "verse": "Victor, ovatque tuo Laslaum munere caesum,"
            },
            {
                "verse": "Qui nisi clam per te ex Asia transisset in agrum"
            },
            {
                "verse": "Europae, totum imperium quo nunc valet ingens"
            },
            {
                "verse": "Perdiderat; Latiisque armis, Pannonumque teneri"
            },
            {
                "verse": "Europam aspiceret totam. Dum gaudia carpit,"
            },
            {
                "verse": "Dumque recens meritum est animum palpemus. Ovanti"
            },
            {
                "verse": "Gratemur. Lectos mittamus dona ferentes"
            },
            {
                "verse": "Legatos. Et si qua putat se damna feroci"
            },
            {
                "verse": "Quod timuit bello offensum tolerasse; ferendum"
            },
            {
                "verse": "Purgemus crimen. Quod nostro est munere victor"
            },
            {
                "verse": "Non adeo ignorat; pudeat quin dona ferentes"
            },
            {
                "verse": "Insuper in socios nos acceptare fideles."
            },
            {
                "verse": "Sed quia cum premeret bello nos Teucer; opemque"
            },
            {
                "verse": "Dum peteres Latio non tantum foedus amicum"
            },
            {
                "verse": "Iurasti, sed eam super in discrimina ponis"
            },
            {
                "verse": "Reddebat quae sola fidem nos omnibus aequos"
            },
            {
                "verse": "Ausoniis. Victi tandem rationibus, an sint"
            },
            {
                "verse": "Vera quidem, vel vana Dei quae dicimus illis"
            },
            {
                "verse": "Qui norunt linquo. Nostram concessimus unam,"
            },
            {
                "verse": "Atque suam esse fidem. Sanctum iuravimus ipsum"
            },
            {
                "verse": "Confessi pastorem. Solum quoque diximus orbis"
            },
            {
                "verse": "Esse caput, Romae Petri qui est sede potitus."
            },
            {
                "verse": "Solvamus quaecumque forent promissa Latinis"
            },
            {
                "verse": "Foedera. Concilium fidei fecisse coactos"
            },
            {
                "verse": "Noscatur. Teucro sat quantum possumus ex hoc"
            },
            {
                "verse": "Concilio patuit. Nostris victoria dextris"
            },
            {
                "verse": "Amborum steterat. Medios certaminis huius"
            },
            {
                "verse": "Quis regnum Europae caderet fortuna datores"
            },
            {
                "verse": "Nos posuit. Latio Teucros promptavimus. Amplum"
            },
            {
                "verse": "Hoc meritum crescat: nunc nobis agmine facto"
            },
            {
                "verse": "Tollatur nomen Romani antistitis aris"
            },
            {
                "verse": "E mediis, nostrumque caput renuamus, et omni"
            },
            {
                "verse": "Italia spreta, veniam pacemque petamus"
            },
            {
                "verse": "A Teucro. Mea sic sententia. Tempora dum sunt"
            },
            {
                "verse": "Quae facienda cito fiant.\" Hic talibus orsus"
            },
            {
                "verse": "Sedit, tum vario cuncti sermone frementes"
            },
            {
                "verse": "Collaudant, tremuloque probant cum murmure Lucae"
            },
            {
                "verse": "Dicta leves, suadentque palam pia faedera frangi"
            },
            {
                "verse": "Christicolum. Teucro legitur, qui talia portet"
            },
            {
                "verse": "Iagarus. Hic notus pravo patruelis amore"
            },
            {
                "verse": "Teucro erat. Ardebat turpi Ganymede potitus"
            },
            {
                "verse": "Barbarus hunc puerum, proprii quem dira parentis"
            },
            {
                "verse": "Tradiderat saevo rapiendum sponte tyranno."
            },
            {
                "verse": "Improbitate fretus patruelis Iagarus: \"Rex\","
            },
            {
                "verse": "Inquit, \"ego radios Phoebus non sparserit ante"
            },
            {
                "verse": "Bis quinos, optata feram quam pignora pacis."
            },
            {
                "verse": "Surgitur; et redeunt quisque ad sua limina patres,"
            },
            {
                "verse": "Omine sed facto infelicis hirundinis urbis."
            },
            {
                "verse": "Interea totam bacchatur fama per urbem"
            },
            {
                "verse": "Pontificis summi perstringi foedera leges"
            },
            {
                "verse": "Non plus Romanis valituras. Iamque Latinum"
            },
            {
                "verse": "Nomen per vulgi rapitur damnabile linguas"
            },
            {
                "verse": "Indocti. Haereticos resonant iam cuncta Latinos."
            },
            {
                "verse": "Et si forte pie quisquam Romana fatetur"
            },
            {
                "verse": "Iura valere super divino numine mundi"
            },
            {
                "verse": "Leges, et patriarcha urbis; castusve sacerdos"
            },
            {
                "verse": "Iam digito monstratur. Agit quoque Marcus iniquos"
            },
            {
                "verse": "Praesbiteros, monachosque leves furibundus in atram"
            },
            {
                "verse": "Insaniam: Eumenidum plenus serpentibus ardet."
            },
            {
                "verse": "Tartaream Alecto mediam praecordia fixam"
            },
            {
                "verse": "Hic fovet: hoc Ephesus gaudebat praesule iniqua.\""
            },
            {
                "verse": "Hic; dum concilio reliqui scripsere tabellis,"
            },
            {
                "verse": "Pontificem Romanum omni consulere mundo,"
            },
            {
                "verse": "Pastoremque gregis primum se scribere solus;"
            },
            {
                "verse": "Nolle manu est ausus, nec sanctis cedere votis"
            },
            {
                "verse": "Sustinuit patrum; stetit atque immobilis unus;"
            },
            {
                "verse": "Propositum et praestans tenuit. Statuere maligni"
            },
            {
                "verse": "Hoc Danai, ut parva possent incendia magna"
            },
            {
                "verse": "Scintilla excire; ut possentque auctore sub isto"
            },
            {
                "verse": "Promissam violare fidem, turbasque ciere."
            },
            {
                "verse": "Sed postquam partem iam late verterat urbis,"
            },
            {
                "verse": "Perfidiaque pari graios repleverat; ecce"
            },
            {
                "verse": "Iagarus a Teucro rediens manifesta reportat"
            },
            {
                "verse": "Nuncia pacis. Eunt iam iam bacchante tumultu"
            },
            {
                "verse": "Agmina graiorum condensa ad limina regis"
            },
            {
                "verse": "Presbiterum, monachumque: omnes certamine poscunt,"
            },
            {
                "verse": "Foedarique instant pia foedera; vincla resolvi"
            },
            {
                "verse": "Relligionis. Amentque Phrygios, serventque fideles"
            },
            {
                "verse": "Compositam pacem secum; temnantque Latinos;"
            },
            {
                "verse": "Gratius, ac melius clamant, nomenque receptum"
            },
            {
                "verse": "Deleri e sacris Romani antistitis instant."
            },
            {
                "verse": "Rex quamquam arderet populo indulgere furenti,"
            },
            {
                "verse": "Frena tamen paullum retinet. Laetatur amicum,"
            },
            {
                "verse": "Atque parem Teucrum trepidat simul, et pudet hostes,"
            },
            {
                "verse": "A quibus auxilium tulerat, vulgare Latinos."
            },
            {
                "verse": "Secreto scindi placet, ac diversa teneri."
            },
            {
                "verse": "Hi graiam teneant sectam, confingere at illos"
            },
            {
                "verse": "Pontificis mandata sequi. Tunc Marcus in unum"
            },
            {
                "verse": "Congregat exsortes fidei; multosque fideles,"
            },
            {
                "verse": "Qui fuerant scripto manifesti, voce rebelles"
            },
            {
                "verse": "Efficit. In varias mundi dictata feruntur"
            },
            {
                "verse": "Partes scripta, quibus morbus fundatur. Honorem,"
            },
            {
                "verse": "Quem iam praestiterant, pastori abducere gentes"
            },
            {
                "verse": "Coeperunt. Certat pro viribus omnis haberi"
            },
            {
                "verse": "Dignus, qui contra possit dictare tabellas"
            },
            {
                "verse": "Pontificis summi servantes iussa Latinos."
            }
        ]
    ]
}