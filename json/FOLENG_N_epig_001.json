{
    "author": "Nicodemo Folengo",
    "title": "epigrammaton liber",
    "url": "http://www.poetiditalia.it/texts/FOLENG_N|epig|001",
    "text": [
        [
            {
                "verse": "Me mea, Laurenti, stimulat, trahit, inque libellis"
            },
            {
                "verse": "Saepe meis gaudet nomen habere suum,"
            },
            {
                "verse": "Vita, salus, uxor, pax, gemma, Serena comesque,"
            },
            {
                "verse": "Flos, hera, lux, genitrix, spes, rosa, alumna, soror."
            },
            {
                "verse": "Non hominum titulos nec me sinit illa deorum"
            },
            {
                "verse": "Concinere aut Martem, sed Venus una iuvat."
            },
            {
                "verse": "Una Dionei solatur barbitos illam"
            },
            {
                "verse": "Carminis et curas sic procul usque fugat,"
            },
            {
                "verse": "Sic laetis celebrat Saturni festa cachinnis:"
            },
            {
                "verse": "Vincat age, et quae fert cor, ferat illa modos!"
            }
        ],
        [
            {
                "verse": "Hinc fluit orator Lygurum, Trinacrius inde"
            },
            {
                "verse": "Nuncius aut Veneta missus ab urbe senex;"
            },
            {
                "verse": "Nunc Sixti mandata legis, nunc Herculis aures,"
            },
            {
                "verse": "Laurenti, praestas Minciadumque viris:"
            },
            {
                "verse": "Improbus ipse tamen tantis in motibus ad te"
            },
            {
                "verse": "Carmina per pluvias, flamina perque tuli."
            },
            {
                "verse": "Da veniam: veniam mereor, cum nil mihi, praeter"
            },
            {
                "verse": "Haec tua quam servet biblioteca, velim."
            },
            {
                "verse": "Gratius, Ausoniae cum cesserit ira, legentur"
            },
            {
                "verse": "Forsitan, aut poenae crimina morte luent."
            }
        ],
        [
            {
                "verse": "Vatibus hic semper mos, si nova moenia visunt,"
            },
            {
                "verse": "Extitit, ut secum munera danda ferant."
            },
            {
                "verse": "Bella gerunt alii descripta, tragoedia multos"
            },
            {
                "verse": "Attrahit aut scissis naenia moesta comis;"
            },
            {
                "verse": "Hos mage prosa iuvat, laudes hic concinit eius"
            },
            {
                "verse": "Quem petit, ille poli signa vel orbis iter:"
            },
            {
                "verse": "At me virgineus torquet calor, et mea iussit"
            },
            {
                "verse": "Carmina lascivos ferre Cupido sales."
            },
            {
                "verse": "Sis, precor, his nuper contentus, maxime Tusci"
            },
            {
                "verse": "Rector agri: dabimus post meliora tibi!"
            }
        ],
        [
            {
                "verse": "Arserat in Tuscos Campania tota penates"
            },
            {
                "verse": "Magnaque iam miseras cinxerat ira domos."
            },
            {
                "verse": "Iam pater in nati pectus, iam matris in alvum"
            },
            {
                "verse": "Filius, inque nepos fata gemebat avi;"
            },
            {
                "verse": "Nulla senum verbis reverentia, nulla precantum"
            },
            {
                "verse": "Gratia, nullus ibi tinctus in ore pudor;"
            },
            {
                "verse": "Quisquis agri innocuas flammis deposcere sedes,"
            },
            {
                "verse": "Partirique sibi praemia certus erat."
            },
            {
                "verse": "Tu, Petrides, nutu pacasti cuncta sub ipso:"
            },
            {
                "verse": "O facies telis invidiosa nimis!"
            }
        ],
        [
            {
                "verse": "Forsan, ut indocti petiture palatia civis,"
            },
            {
                "verse": "Cura tibi ornatus non, liber, ulla fuit."
            },
            {
                "verse": "Falleris: haud censor quisquam praestantior et qui"
            },
            {
                "verse": "Laurigeris melius serta referre sciat;"
            },
            {
                "verse": "Quin si forte leget, crebro Laurentius aurem"
            },
            {
                "verse": "Vellet, ut esse tibi crimina mille scias."
            },
            {
                "verse": "Tu tamen haud fugies, sed \"me claementia\" dicas"
            },
            {
                "verse": "\"Audacem Medices fecit amorque domus.\""
            }
        ],
        [
            {
                "verse": "Te plebs, arva, patres, et qui florentibus omnis"
            },
            {
                "verse": "Paret agris, vellent semper ubique sequi:"
            },
            {
                "verse": "Tu tamen incedis, Laurenti, solus, et illos,"
            },
            {
                "verse": "Quos hominum sequitur longa caterva, regis."
            },
            {
                "verse": "Quanto aliis maior tua gloria: solus in illos"
            },
            {
                "verse": "Pace vales, quos non bella domare queunt."
            }
        ],
        [
            {
                "verse": "Omnia cum possis deposcere, cum tua quisquis"
            },
            {
                "verse": "Vota velit, semper vis tamen ipse nihil."
            },
            {
                "verse": "Nititur assidue parere Senatus et orat,"
            },
            {
                "verse": "Laurenti, iubeas, sed magis ipse taces."
            },
            {
                "verse": "O Petridae virtus invicta: quod exigit alter"
            },
            {
                "verse": "Non habet, et renuis tu quod habere potes."
            }
        ],
        [
            {
                "verse": "Cuncta sua Caesar tentavit fraude, nec Urbis"
            },
            {
                "verse": "Horruit excidium, grandis ut inde foret:"
            },
            {
                "verse": "At tibi cum cedant omnes sumasque precentur"
            },
            {
                "verse": "Imperium, mavis attamen esse minor."
            },
            {
                "verse": "Cedat Iuleae stirpis tibi gloria, cedat:"
            },
            {
                "verse": "Fortis es ingenio, fortis at illa manu."
            },
            {
                "verse": "Illa recusantes populos vi traxit et armis,"
            },
            {
                "verse": "At tua, Laurenti, pax vel ubique iubet."
            }
        ],
        [
            {
                "verse": "Iam festa ingrediuntur, o Serena,"
            },
            {
                "verse": "Saturnalia gratiora cunctis:"
            },
            {
                "verse": "Saturnalia nunc senex frequentat,"
            },
            {
                "verse": "Saturnalia nunc puer frequentat,"
            },
            {
                "verse": "Saturnalia nunc pater frequentat,"
            },
            {
                "verse": "Saturnalia cum parente nata."
            },
            {
                "verse": "Te duram licet et nimis severam"
            },
            {
                "verse": "Praestes continue mihi, necesse est"
            },
            {
                "verse": "Istis temporibus dicata saltem"
            },
            {
                "verse": "Nexis basia des mihi labellis."
            }
        ],
        [
            {
                "verse": "Quod soli forsan bacchemur rere, Serena:"
            },
            {
                "verse": "Undique nunc summo rixa fragore sonat."
            },
            {
                "verse": "Ille domos iactis contendit quaerere talis,"
            },
            {
                "verse": "Hic equites tuto gaudet habere loco;"
            },
            {
                "verse": "Dat varium teneris ludorum munus ephoebis"
            },
            {
                "verse": "Astragalus, cessat tessara nulla modo;"
            },
            {
                "verse": "Hic chartas densat numerosas, ille triumphos,"
            },
            {
                "verse": "Natorum hic lusus furfure turpis amat;"
            },
            {
                "verse": "Nonnullis epulum summa est vicisse voluptas:"
            },
            {
                "verse": "Nos certemus uter basia plura dabit."
            }
        ],
        [
            {
                "verse": "Nimirum tetrica es nimis, et nimis aspera formae"
            },
            {
                "verse": "Nimirum oppugnas, vita salusque, tuae."
            },
            {
                "verse": "Parce age temporibus ieiuni, parce decorem,"
            },
            {
                "verse": "Nec tantum hac studeas parte iuvare modo."
            },
            {
                "verse": "Ludere iam fas est tibi largius: utere quovis"
            },
            {
                "verse": "Nunc ludo, maneant dum procul usque nates."
            }
        ],
        [
            {
                "verse": "En, mea, iam dulces, uxor, rediere kalendae,"
            },
            {
                "verse": "Nos sua ad arma quibus Celias alma vocat."
            },
            {
                "verse": "Dum favet haec castris subeamus: non iubet illa"
            },
            {
                "verse": "Immunem Astypalen nos domuisse iugi;"
            },
            {
                "verse": "Non haec Barceos gaudet superare feroces,"
            },
            {
                "verse": "Nec sua in extremos ferre trophea Scythas."
            },
            {
                "verse": "\"Cymbia sint enses, crepitus volo vestra sit ignis"
            },
            {
                "verse": "Classica, colluctans vulnera lingua dabit;"
            },
            {
                "verse": "Sit thorus aequor\" ait, \"fuga lintea\". Quid, mea, quaeso,"
            },
            {
                "verse": "Vita, sedes? Fugias: insequar hostis ego."
            }
        ],
        [
            {
                "verse": "Gaudet amans cantu Prognes, mihi dulcior, o lux,"
            },
            {
                "verse": "Bruma dat haec vati gaudia plura tuo:"
            },
            {
                "verse": "Longa tibi nunc est amota vagatio, limen"
            },
            {
                "verse": "Oscula nunc intra figere plura licet."
            },
            {
                "verse": "Non choreae, non grande meo simulantia bellum"
            },
            {
                "verse": "Cornua te rapient victor equus ve sinu."
            },
            {
                "verse": "Eia age cervices aestivas abice tandem:"
            },
            {
                "verse": "Frigora sacraunt lusus amorque sibi."
            }
        ],
        [
            {
                "verse": "Heu liber, heu dulcis labor, heu solatia, quam te"
            },
            {
                "verse": "In populos vereor tam cito ferre pedes!"
            },
            {
                "verse": "Non delatores aberunt, non criticus asper:"
            },
            {
                "verse": "His scaber, his audax, his resupinus eris."
            },
            {
                "verse": "Pone metus: quicunque tuos meditabitur annos"
            },
            {
                "verse": "Laudabit, teneris obicietque choris."
            }
        ],
        [
            {
                "verse": "Nullam praeter amo meam Serenam,"
            },
            {
                "verse": "Nullam concino, nec frico nec ictu"
            },
            {
                "verse": "Solo luminis audeo tueri."
            },
            {
                "verse": "Si causam lubet explicem quid illud,"
            },
            {
                "verse": "Mi Flavi, faciam, docebo: multos"
            },
            {
                "verse": "Non est pauperis insequi calores."
            }
        ],
        [
            {
                "verse": "Concinat Hetruscos alius Mavortis honores"
            },
            {
                "verse": "Infesti et Medices bella repulsa manu,"
            },
            {
                "verse": "Concinat Idrontis palmas mortemque tyranni"
            },
            {
                "verse": "Insubrium, prolis Mardferaeque dolos."
            },
            {
                "verse": "Tu mea, dum Ianus profluxerit integer, exple"
            },
            {
                "verse": "Lemmata et ingenium, lux, rege, sola, meum."
            },
            {
                "verse": "Da mihi luctantes linguas, da saepe Catulli"
            },
            {
                "verse": "Basia, da tenerum nuda patensque femur;"
            },
            {
                "verse": "Non pudor in nostris vigeat, non cura libellis:"
            },
            {
                "verse": "Lude, meum dum, lux, fine prematur opus."
            }
        ],
        [
            {
                "verse": "Quos tua non capiant homines lamenta? quibus ve"
            },
            {
                "verse": "Insidias gemitus non struat ille tuus?"
            },
            {
                "verse": "Nec tam blandiciae dulces nec basia, quam te"
            },
            {
                "verse": "Cum, mea, crissantem sentio, vita, queri."
            }
        ],
        [
            {
                "verse": "Vulva mihi nimium quereris quod laxior: at me"
            },
            {
                "verse": "Cura premit totum quod minus, Aule, capit."
            }
        ],
        [
            {
                "verse": "Vita, quis e nobis equitet vis ludere semper,"
            },
            {
                "verse": "Dantque tibi primum numina sorte locum."
            },
            {
                "verse": "Iam vir ut intactam poterit te sumere, cum sic"
            },
            {
                "verse": "Reddiderit cunnus spermata saepe tuus!"
            }
        ],
        [
            {
                "verse": "Mollius assueto carpis me, gemma, loquentem"
            },
            {
                "verse": "Ingeniumque putas iura novasse meum."
            },
            {
                "verse": "Quid me Saturni festis vis esse severum?"
            },
            {
                "verse": "Hoc alia potius luce, Serena, petas."
            },
            {
                "verse": "Basia nunc liceat, nudo nunc poscere cunnum"
            },
            {
                "verse": "Nomine nec tectum mentula nomen amet."
            },
            {
                "verse": "Largius interdum tetrico vel ludere fas est:"
            },
            {
                "verse": "Saturnalicium non pudor ornet opus."
            }
        ],
        [
            {
                "verse": "Te piger ac teneri tonsor iuvat, Aule, lacerti,"
            },
            {
                "verse": "Ut grato pascas lumen amore diu;"
            },
            {
                "verse": "At celeri validaque manu mage gratulor ipse,"
            },
            {
                "verse": "Pectus herae foveam raptus ut inde cito."
            }
        ],
        [
            {
                "verse": "Raro, Chreste, potes sedere, lesum"
            },
            {
                "verse": "Sed crebro quereris pedem lapillo,"
            },
            {
                "verse": "Nunc crus tubere, nunc latus genu ve;"
            },
            {
                "verse": "Scindis nunc soleas honestiusque"
            },
            {
                "verse": "Cingit fascia tibias, ut aegrum"
            },
            {
                "verse": "Te fingas: tamen haud doles, nisi cum"
            },
            {
                "verse": "Nummo perula turgitat recenti."
            },
            {
                "verse": "Urbem desine, note iam cynede,"
            },
            {
                "verse": "Per totam simulare, quando morbum"
            },
            {
                "verse": "Agnoscunt pueri tuum senesque."
            }
        ],
        [
            {
                "verse": "Te mea, Laurenti, trepidat, tremit atque perhorret,"
            },
            {
                "verse": "Quod nimis affari vulsa papyrus inest:"
            },
            {
                "verse": "Fronte animum placida pavitanti redde, poetas"
            },
            {
                "verse": "Qui nitido pavidos semper amore foves."
            },
            {
                "verse": "Non haec pulverea cecini, quae sic fugit aurum,"
            },
            {
                "verse": "Metra cicatriferi classe legenda senis,"
            },
            {
                "verse": "Ne ve tibi ut sacra palmarum luce legantur,"
            },
            {
                "verse": "Aut crucis in dominum cum gemiturus adis:"
            },
            {
                "verse": "Haec mage Saturni festis Bacchique diebus"
            },
            {
                "verse": "Conveniunt, ludos cumque Priapus habet."
            }
        ],
        [
            {
                "verse": "Strata fugis, laxo gaudes et crure sedentem,"
            },
            {
                "verse": "Chara, magis vatem, lux, equitare tuum."
            },
            {
                "verse": "Nostra rescinduntur sic crimina: perfice, dum me,"
            },
            {
                "verse": "Quod futui totiens, diffutuisse putas."
            }
        ],
        [
            {
                "verse": "Radere me vellet Chrestus: reor attamen inguen,"
            },
            {
                "verse": "Aule, ano potius raderet ille meum."
            }
        ],
        [
            {
                "verse": "Gaudeo quod facilem me novit gemma, nec iras"
            },
            {
                "verse": "Tuta meas horret, tuta minas ve timet."
            },
            {
                "verse": "Sic placido me capta, feros expellet amantes,"
            },
            {
                "verse": "Dira nec in pectus audiet ulla meum."
            },
            {
                "verse": "Dura nimis semper fragiles odere puellae"
            },
            {
                "verse": "Corda virum: durus sit precor hostis amor."
            }
        ],
        [
            {
                "verse": "Tussit et aegrotat quotiens mea vita marito"
            },
            {
                "verse": "Haeret: at hic surgens protinus inde fugit."
            },
            {
                "verse": "Oderit assidue dominae lamenta maritus,"
            },
            {
                "verse": "Ut longum valeat fallere cauta virum!"
            }
        ],
        [
            {
                "verse": "Ermus Matthaeam subigit, sed quisquis utrunque"
            },
            {
                "verse": "Inguen habet: partes quis facit ergo viri?"
            }
        ],
        [
            {
                "verse": "Quod violae in sylva Phoebo redeunte virenti,"
            },
            {
                "verse": "Fusaque per nostros lilia mane thoros,"
            },
            {
                "verse": "Prata quod agrestis menthae cumulisque refercta"
            },
            {
                "verse": "Serpylli, zephyro quodque movente crocum,"
            },
            {
                "verse": "Quod ter coccineo vestis saturata veneno"
            },
            {
                "verse": "Et rosea affractis unda relapsa cadis,"
            },
            {
                "verse": "Igne quod admoto storax, quod succus avarae"
            },
            {
                "verse": "Frondis et Assyrio semina missa polo,"
            },
            {
                "verse": "Quod variis doctus guttis componit aliptes:"
            },
            {
                "verse": "Hoc, mea lux, redolet spiritus usque tuus."
            }
        ],
        [
            {
                "verse": "Ne mihi quis vacuus, Flavi iucunde, viator"
            },
            {
                "verse": "Discedat, verpo littera parva data est."
            },
            {
                "verse": "Si quaeris quid agam: laudoque coloque Serenam,"
            },
            {
                "verse": "Fertque mihi curas quasque beatus amor."
            }
        ],
        [
            {
                "verse": "Aut tu Vertunni proles, aut Protheos uxor,"
            },
            {
                "verse": "Aut forma saltem nunc minor ipsa tua es;"
            },
            {
                "verse": "Quippe utero cum me rapuisti iacta supino,"
            },
            {
                "verse": "Os ori, linguae linguaque iuncta fuit,"
            },
            {
                "verse": "Cum tamen (heu dulcis requies!) morientibus humor"
            },
            {
                "verse": "Efflueret, rursus basia ferre nequis:"
            },
            {
                "verse": "Nam nodo contracta brevi, vix pectora summo"
            },
            {
                "verse": "Vertice tangebas, vixque puellus eras."
            }
        ],
        [
            {
                "verse": "Non auri nec opum tuis acervos,"
            },
            {
                "verse": "Mi Flavi, foribus venire Iani"
            },
            {
                "verse": "Prima iussimus in die, sed astra"
            },
            {
                "verse": "Res et saecula protegant rogavi."
            },
            {
                "verse": "Quod du pauperibus dedere feci,"
            },
            {
                "verse": "Sed tu munera versibus poetae"
            },
            {
                "verse": "Commutare magis potes beatus."
            }
        ],
        [
            {
                "verse": "Tres totidem lepores coeperunt: quilibet unum"
            },
            {
                "verse": "Edit; adhuc duo sunt, nullus eratque gravis."
            },
            {
                "verse": "Haec, mea lux, misi tibi frusta, decentior ut sis:"
            },
            {
                "verse": "Inde volo dicas qui superesse queant."
            }
        ],
        [
            {
                "verse": "Bis tibi, Flavi, hodie, dulcis, mea carmina verpus"
            },
            {
                "verse": "Danda habuit, bisque hoc cursor ademit iter:"
            },
            {
                "verse": "Dii faciant, quotiens teneras expecto puellas,"
            },
            {
                "verse": "Sic mea praeveniat quasque Serena diu!"
            }
        ],
        [
            {
                "verse": "Blanditur mea coniugi Serena:"
            },
            {
                "verse": "Vim fert pellicis et vagos amores,"
            },
            {
                "verse": "Simplex et proba moribus decensque est,"
            },
            {
                "verse": "Cultrix coelicolum domusque amatrix."
            },
            {
                "verse": "Quis non hanc adamet? quis aestimaret"
            },
            {
                "verse": "Hanc imponere posse diligenti?"
            }
        ],
        [
            {
                "verse": "Gnossia das omni, patribus peiora ministras"
            },
            {
                "verse": "Pocula: quid confert sumptus hic ergo tibi?"
            },
            {
                "verse": "Dum tituli in populo quaeris, Mariotice, pompam,"
            },
            {
                "verse": "Ebrius hinc nimium diceris, inde tenax."
            }
        ],
        [
            {
                "verse": "\"Seu Socratis mores, seu tristis iura Catonis,"
            },
            {
                "verse": "Seu Flacci numeros sive Maronis opus,"
            },
            {
                "verse": "Seu rus sive cibos, seu principis atria sive"
            },
            {
                "verse": "Rem socii laudas invidia ve premis,"
            },
            {
                "verse": "Ore fluant quaecunque lubet\"; rudis annuit atque"
            },
            {
                "verse": "\"Verum est agrestis Scardua semper\" ait."
            }
        ],
        [
            {
                "verse": "Munera consuluit Tonus qui posset amicum"
            },
            {
                "verse": "Vicinis caesi detinuisse suis."
            },
            {
                "verse": "\"Cras refer in triviis\" ait \"omnibus\" ille \"casisque"
            },
            {
                "verse": "Hunc fore subtractum\": sed rapit ipse suem."
            },
            {
                "verse": "Praedicat hoc, Tonusque frui sue se putat unum,"
            },
            {
                "verse": "Sed vacuam reperit mane inopinus haram."
            }
        ],
        [
            {
                "verse": "Dicis quod male concoquis, Marine,"
            },
            {
                "verse": "Quod tres vel duo prandio vitelli"
            },
            {
                "verse": "Quoquo sufficiunt: tibi videtur"
            },
            {
                "verse": "Potu uno esse duos parum vitellos?"
            }
        ],
        [
            {
                "verse": "Hydropicus quotiens mihi nomine diceris, ira"
            },
            {
                "verse": "Rumperis et mixtum semper, Iolla, bibis."
            }
        ],
        [
            {
                "verse": "Omnia Franchinus madidae vir pocula Nigrae"
            },
            {
                "verse": "Surripuit, vegetis subsecuitque cubos."
            },
            {
                "verse": "Illa merum scabra sartagine protinus hausit,"
            },
            {
                "verse": "Demersa in vegetem terque quaterque plaga."
            },
            {
                "verse": "Pluribus addicit vir mulsa, nec invenit usquam:"
            },
            {
                "verse": "O gula, quam crebro callida corda facis!"
            }
        ],
        [
            {
                "verse": "Laxare assidue ventrem, Mariotice, quaeris,"
            },
            {
                "verse": "Et laxo Tityi iuggera ventre premis."
            }
        ],
        [
            {
                "verse": "Qui tecum tibi solus ante, Chreste,"
            },
            {
                "verse": "Dormiret, sat erat mutoniatus;"
            },
            {
                "verse": "At nunc coniuge ducta erunt vocandi"
            },
            {
                "verse": "Bini: si taceas, voles ut illa."
            }
        ],
        [
            {
                "verse": "Non erat Alcynoo discintior Ilia cincto:"
            },
            {
                "verse": "Quod nimis hic premeret, fertur obisse tamen."
            }
        ],
        [
            {
                "verse": "Oculum capillis contegit semper Lycus."
            },
            {
                "verse": "Cur hoc? an altero videt nunc rectius?"
            }
        ],
        [
            {
                "verse": "Ovorum calathos dum fert Luchina gemellos"
            },
            {
                "verse": "Ad fora, sic coepit coniubilasse sibi:"
            },
            {
                "verse": "\"Centenos ex hac referam mercede trientes,"
            },
            {
                "verse": "His iterum pullos ovaque multa feram;"
            },
            {
                "verse": "Deinde favos et oves foecundi faenoris, ex quo"
            },
            {
                "verse": "Fructibus atque haerbis fertile iugger emam;"
            },
            {
                "verse": "Redditus hic fundum, dabit ille palatia, moxque"
            },
            {
                "verse": "Ancillas, pueros, sirmata, chryson, agros:"
            },
            {
                "verse": "Iam cito adorabit me patria tota\", genuque"
            },
            {
                "verse": "Dum flectit, calathos fregit et ova cadens."
            }
        ],
        [
            {
                "verse": "Turpis es, et pulcher tibi vir: iam rarius, Aegle,"
            },
            {
                "verse": "Te futuet, siquis viderit ante virum."
            }
        ],
        [
            {
                "verse": "Barbatus quoscunque rogat lepores ne loquantur,"
            },
            {
                "verse": "Vicino quoniam sustulit ipse duos."
            }
        ],
        [
            {
                "verse": "Viderat in coelis animalia parva magistro"
            },
            {
                "verse": "Manfredus lucrum grande datura suo."
            },
            {
                "verse": "Nec mora, gallorum complevit foetibus omnem"
            },
            {
                "verse": "Aere domum: at meles quanque voravit avem."
            }
        ],
        [
            {
                "verse": "Cum caenant alii, domino Lycus astat, et inquit"
            },
            {
                "verse": "\"Ieiuno\", trepidus sed quater ante bibit."
            }
        ],
        [
            {
                "verse": "Desine marmoreos ungues mordere, superbis"
            },
            {
                "verse": "Emaceres ne me, lux mea paxque, minis;"
            },
            {
                "verse": "Desine me, quaeso, contracta perdere fronte:"
            },
            {
                "verse": "Sat perii, potius quod petis ore nota."
            },
            {
                "verse": "Ut levis evolitem, ne coniunx audiat, oras,"
            },
            {
                "verse": "Sistere me subitus, si venit ille, iubes:"
            },
            {
                "verse": "Aut unum quod sit nobis dic tutius, aut hic"
            },
            {
                "verse": "Cum veniet figam basia mille tibi."
            }
        ],
        [
            {
                "verse": "Terquinis saturas tuum, Galassi,"
            },
            {
                "verse": "Gallum coniugibus, sed uxor ut te"
            },
            {
                "verse": "Vis tantum tua pasta sit: quid illam,"
            },
            {
                "verse": "Crudelis, minus aestimas volucre?"
            }
        ],
        [
            {
                "verse": "Cum nothus a nobis turges, Furiane, vocaris:"
            },
            {
                "verse": "Nec mihi te in tota notior urbe vir est."
            }
        ],
        [
            {
                "verse": "Nunc stomachum, modo, gemma, caput, nunc ilia, renes"
            },
            {
                "verse": "Moesta doles, quotiens mentula nostra riget."
            },
            {
                "verse": "Falleris excusis: etenim tam nulla supino"
            },
            {
                "verse": "Aegrota est, ut non ventre iacere queat."
            }
        ],
        [
            {
                "verse": "Qui modo Panniculus, melius nunc diceris, Aule,"
            },
            {
                "verse": "Penniculus: culos nam mage pennis amat."
            }
        ],
        [
            {
                "verse": "Me puer, Aule, rogat, stultus sequor ipse puellas:"
            },
            {
                "verse": "Lenior hic semper, difficilesque nurus."
            },
            {
                "verse": "Vaeh mihi, mortales quam ridet Nursia semper!"
            },
            {
                "verse": "Odi qui sequitur, quae fugit ipse sequor."
            }
        ],
        [
            {
                "verse": "Semper iit trita sapiens Franchinus abolla:"
            },
            {
                "verse": "Possidet ingentes morio factus opes."
            }
        ],
        [
            {
                "verse": "Si cubo, si tecum caeno, si dormio, siquid"
            },
            {
                "verse": "Alloquor, eloquium vir tuus omne subit."
            },
            {
                "verse": "Desine iam nostri meminisse perenniter hostis,"
            },
            {
                "verse": "Vita, vel hunc unum, si placet unus, ama."
            }
        ],
        [
            {
                "verse": "Hoc est, quod tibi debeo, Pelote,"
            },
            {
                "verse": "Carmen: non ibi laudibus potis sum"
            },
            {
                "verse": "Ullis tollere te: vacare ludo"
            },
            {
                "verse": "Nulla est gloria, sed tamen vocari"
            },
            {
                "verse": "Noster gloria ludus iste gaudet."
            },
            {
                "verse": "Non nos pocula, res, agros nec aurum,"
            },
            {
                "verse": "Sed sors lusimus ipsa cui iuberet"
            },
            {
                "verse": "Carmen solvere; nec triformis ortu"
            },
            {
                "verse": "Nos vidit Venus occidensque: nobis"
            },
            {
                "verse": "Sat millesima pars fuit diei."
            }
        ],
        [
            {
                "verse": "Insertor salium facetus olim"
            },
            {
                "verse": "Et mordax Malacisius sepulchro"
            },
            {
                "verse": "(Heu mors!) hoc tegor. Haud praeibat alter"
            },
            {
                "verse": "Me, convivia cantibus iocisque"
            },
            {
                "verse": "Seu vellet decorare, sive mille"
            },
            {
                "verse": "Maternos numeros modo redactos"
            },
            {
                "verse": "Ad mentem recitare, dedecebat"
            },
            {
                "verse": "Nec nostrum lyra pollicem: paratus"
            },
            {
                "verse": "Cunctis deliciis eram iocisque"
            },
            {
                "verse": "Semper, praecipue iubente Turco."
            }
        ],
        [
            {
                "verse": "Dum nimis Agnetem pavidus, Furiane, relinquis"
            },
            {
                "verse": "Affigique times cornua longa tibi,"
            },
            {
                "verse": "Cursorem quencunque iubes hanc visere: quid iam"
            },
            {
                "verse": "Stulte, diu insanis? sic facis ipse procos."
            }
        ],
        [
            {
                "verse": "Nemo Nigro improbior fulvique tenacior auri."
            },
            {
                "verse": "Innumeris contra fastibus ille tumet."
            },
            {
                "verse": "Vellet inauratas structasque tapetibus aedes,"
            },
            {
                "verse": "Vase abacumque omni: sed nimis aera iuvant,"
            },
            {
                "verse": "Stat toga purpureo decies sibi mersa colore,"
            },
            {
                "verse": "Stant iura et vates: sed nimis aera iuvant;"
            },
            {
                "verse": "Vellet agros, vellet pallatia condere, servos"
            },
            {
                "verse": "Exornare togis: sed nimis aera iuvant."
            },
            {
                "verse": "Solvit, emit, gemit inde, hylaris videt empta, sed aurum"
            },
            {
                "verse": "Flet cum non reperit: sic Niger usque dolet."
            }
        ],
        [
            {
                "verse": "Parce, precor, Cosmae stirps inclyta, parce dolenti,"
            },
            {
                "verse": "Si quandoque meus fert maledicta liber:"
            },
            {
                "verse": "Nec mihi lingua nigra est, nec dens rubigine tinctus,"
            },
            {
                "verse": "Publica sed ledunt me malefacta nimis."
            },
            {
                "verse": "Insequor haec igitur, ne vana sequatur agatque"
            },
            {
                "verse": "Plebs ea: clam peragat qui mala semper agit."
            }
        ],
        [
            {
                "verse": "Multa ioco narras, Flavi, mala, sed Niger illa"
            },
            {
                "verse": "Credit: sic fiunt crimina vera ioci."
            }
        ],
        [
            {
                "verse": "Omnibus arridet Brotheus, maledicit et omni"
            },
            {
                "verse": "Palpat, et innocuum rodere callet herum."
            },
            {
                "verse": "Non hic amicorum natas dominique nepotes,"
            },
            {
                "verse": "Nec famulas Christi contemerare timet;"
            },
            {
                "verse": "Ecclesias odit divinaque verba refellit,"
            },
            {
                "verse": "Plusque sibi ingenua classe culina placet;"
            },
            {
                "verse": "Non veteres Nigri gannitibus usque sodales"
            },
            {
                "verse": "Cessat ab ingrato poste movere suis."
            },
            {
                "verse": "Gaudeat hic ergo solus: qui solus ubique"
            },
            {
                "verse": "Esse velit, solum vel sua poena trahet."
            }
        ],
        [
            {
                "verse": "Non famuli parent sibi, nec Niger increpat illos."
            },
            {
                "verse": "Cur id? Avaricia conticet ipse sua."
            }
        ],
        [
            {
                "verse": "Ridet et irato blanditur gemma minasque"
            },
            {
                "verse": "Fert omnes: quis non hanc adamare queat?"
            }
        ],
        [
            {
                "verse": "Nil inquis flagrare magis te quam mihi grata"
            },
            {
                "verse": "Efficere, actura es quo petis idque modo."
            },
            {
                "verse": "Difficilis facilisque nimis rogo ne mihi fias:"
            },
            {
                "verse": "Gaudia nulla dat haec, illa, Serena, necat."
            }
        ],
        [
            {
                "verse": "Aure patet maiusque habet os Scutella leonis:"
            },
            {
                "verse": "Si quoque non miror garrulitate valet."
            }
        ],
        [
            {
                "verse": "Matthaeam fricat Ermus, atque utrunque"
            },
            {
                "verse": "Inguen quisque gerit: quis ergo crissat?"
            }
        ],
        [
            {
                "verse": "Quem Niger haud fallat, cum prodiga tecta Solonis"
            },
            {
                "verse": "Laudat et integrum cum Tuberone Numam?"
            },
            {
                "verse": "Cum Macedum recitat Paulum legesque Lycurgi,"
            },
            {
                "verse": "Fabricium et Curii Puplicolaeque domos?"
            },
            {
                "verse": "Protinus aut tellus dicas, aut Elia pubes"
            },
            {
                "verse": "Hunc tulit, aut spretor Coriolanus opum;"
            },
            {
                "verse": "Ne tamen haec fallant, Flavi, te verbula, sic hos"
            },
            {
                "verse": "Laudat, ut occultas nesciat ullus opes."
            }
        ],
        [
            {
                "verse": "Brotheus excolitur, nec faustior ullus amore est:"
            },
            {
                "verse": "Vix tamen amplecti Thaida nocte potest."
            }
        ],
        [
            {
                "verse": "Cras Bromii colimus festum, dapibusque vocata es,"
            },
            {
                "verse": "Lux mea: frons totam lustrat odora domum;"
            },
            {
                "verse": "Scanna tibi nitidam palum semota paravi"
            },
            {
                "verse": "Mensam extra: nobis aptior ille locus."
            },
            {
                "verse": "Pocula dum cyatis, dum iungam obsonia quadris,"
            },
            {
                "verse": "Multa tui tangam, tu quoque multa mei;"
            },
            {
                "verse": "Gaudia deceptis capiemus plurima cunctis"
            },
            {
                "verse": "Convivis: tecum colloquar, ibo simul,"
            },
            {
                "verse": "Ducemus choreas una, potabimus una:"
            },
            {
                "verse": "O felix, o lux crastina certa mihi!"
            }
        ],
        [
            {
                "verse": "Surgite iam, pueri: iam vasa abstergere tempus,"
            },
            {
                "verse": "Iam verrenda domus, iam decorandus abax,"
            },
            {
                "verse": "Iam crepitent flammae, iam deserat omnis Arachne"
            },
            {
                "verse": "Tecta luisque omnis angulus omne vomat,"
            },
            {
                "verse": "Ianua iam pateat: nostra ad convivia, et una"
            },
            {
                "verse": "Foeminei coetus, ecce Serena venit."
            },
            {
                "verse": "Segnior, Arctophylax, solito quid plaustra moraris?"
            },
            {
                "verse": "Stes, sit et aeternum sors eademque tibi."
            },
            {
                "verse": "Non tua plaustra moram facient tamen: illa, licebit"
            },
            {
                "verse": "Sint tenebrae reliquis, clarificabit iter."
            }
        ],
        [
            {
                "verse": "Rumpitur atque furit Brotheus, quod, gemma, prehendi,"
            },
            {
                "verse": "Cui longum posuit raetia solus, avem;"
            },
            {
                "verse": "Rumpitur, irarum solitum quod ponis acervum,"
            },
            {
                "verse": "Participemque tuo me facis igne frui."
            },
            {
                "verse": "Rumpatur doleatque magis maledictaque fingat:"
            },
            {
                "verse": "Non aliter nobis dulcis inundat amor."
            }
        ],
        [
            {
                "verse": "Aeger aquam hausturum sumpto promisit Hiaco"
            },
            {
                "verse": "Teutonicus, nec vult nectare plenus aquam."
            }
        ],
        [
            {
                "verse": "Urit et extorquet pueri me vultus amati,"
            },
            {
                "verse": "Blandiciis superat hunc mea gemma suis."
            },
            {
                "verse": "Quid tandem faciam? quid consulis, Aule, petenti?"
            },
            {
                "verse": "Gratus inest oculis ille, sed illa iuvat."
            }
        ],
        [
            {
                "verse": "Iurasti decies redituram solis in ortu,"
            },
            {
                "verse": "Cumque epulis plena est mensa parata, venis."
            },
            {
                "verse": "Unde diem, quaeso, numeras? an prandia lucis"
            },
            {
                "verse": "Dant tibi principium luciferosque vocas?"
            },
            {
                "verse": "Iam mihi, iam quotiens summo te mane videndam"
            },
            {
                "verse": "Promittes, lassae vina paranda sciam;"
            },
            {
                "verse": "Sed tibi principium fuerant nunc plena diei"
            },
            {
                "verse": "Pocula, Segnicies, at mihi finis: abi!"
            }
        ],
        [
            {
                "verse": "Plus mihi blandicias laudasti semper ephoebi:"
            },
            {
                "verse": "At me plus cunnus laxior, Aule, iuvat."
            },
            {
                "verse": "Cedant merdifodae: mihi gratius ora tueri"
            },
            {
                "verse": "Quam scapulas: cedant quis liquor alter abest."
            }
        ],
        [
            {
                "verse": "Iam miserum variis potuisti, Lida, furorem"
            },
            {
                "verse": "Nosse modis, Paphii duraque vincla iugi."
            },
            {
                "verse": "Fidus amans nulla, me iudice, destitit in re,"
            },
            {
                "verse": "Ureret ut pariter mutua flamma duos;"
            },
            {
                "verse": "Tu mihi, scaeva, tuos vel adhuc tamen occulis ignes:"
            },
            {
                "verse": "Ah fateare, precor, siquid amoris habes!"
            },
            {
                "verse": "Gratia sin etiam misero exoptata negatur,"
            },
            {
                "verse": "Me iubeat scripti parvus abire tenor;"
            },
            {
                "verse": "Dulcius hoc fuerit, quam tot mala commoda ferre,"
            },
            {
                "verse": "Nam pacis vivet spes mihi certa: vale!"
            }
        ],
        [
            {
                "verse": "Quod colo nunc aliam, prisco magis hanc modo, rides,"
            },
            {
                "verse": "Laurenti, variam forsan amore sitim."
            },
            {
                "verse": "Da veniam: nunquam Veneris gula pascitur ardens,"
            },
            {
                "verse": "Sed domina quaeque est pulchrior usque sua."
            },
            {
                "verse": "Formosas quot amans videt, has velit usque puellas:"
            },
            {
                "verse": "Cedendum est, in me dum nova saecla virent."
            }
        ],
        [
            {
                "verse": "Aegle moecha tibi videtur, astant"
            },
            {
                "verse": "Quod semper foribus suis amantes,"
            },
            {
                "verse": "Flavi, mille. Virum morantur: erras."
            }
        ],
        [
            {
                "verse": "Uxor parte iacet, medius puer, altera lecti"
            },
            {
                "verse": "Aulum sponda gerit: cui favet ergo puer?"
            },
            {
                "verse": "Aulus enim sapiens, qui se puerumque thorique"
            },
            {
                "verse": "Contentos sociam tres facit esse simul."
            }
        ],
        [
            {
                "verse": "Parcus erat Tubero, parcus Niger: ille sed aurum"
            },
            {
                "verse": "Sprevit, at hic auri plus dape pondus amat."
            }
        ],
        [
            {
                "verse": "Iam mihi blandicias speciemque decusque Serenae"
            },
            {
                "verse": "Dulcibus abstuleras, Clara dolosa, iocis."
            },
            {
                "verse": "Ut tamen argentum novi te poscere, coepit"
            },
            {
                "verse": "Protinus illa oculis gratior esse meis."
            }
        ],
        [
            {
                "verse": "Reclusum Scutella puer qui semper ab imo"
            },
            {
                "verse": "Os habuit, summum nunc cohibere nequit;"
            },
            {
                "verse": "Sed studio legum eiecto maledicere coepit,"
            },
            {
                "verse": "Spemque sui in lingua faenoris esse putat."
            }
        ],
        [
            {
                "verse": "Aestibus afficeris, cum sis, Mariotice, flammis"
            },
            {
                "verse": "Proximus: unde aestus ledere, quaeso, potest?"
            }
        ],
        [
            {
                "verse": "Me quotiens, mea Laura, foves, cadis igne tremisque:"
            },
            {
                "verse": "Quam timet ardorem nostra crumena tuum!"
            }
        ],
        [
            {
                "verse": "Pastorem ecclesiae dapibus don Zeno vocarat."
            },
            {
                "verse": "\"Ni modice impendis, non ero\" presul ait."
            },
            {
                "verse": "Nominis hic noti modice prosternit asellum:"
            },
            {
                "verse": "O nodi interpres Sphingos acute rei!"
            }
        ],
        [
            {
                "verse": "Dum confessori narrat delicta colonus,"
            },
            {
                "verse": "\"Saepe Venus digitis\" inquit \"abacta meis;"
            },
            {
                "verse": "Mox tibi surripui cumeras de messe gemellas\"."
            },
            {
                "verse": "\"Dum mea\" ait \"reddas\" praesbyter, \"illa nihil\"."
            }
        ],
        [
            {
                "verse": "Quaeris an insanit, Flavi, Franchinus: at ille"
            },
            {
                "verse": "Vafer, qui stulti scit trahere aera iocis."
            }
        ],
        [
            {
                "verse": "Innuis et coram domina me, Clara, salutas,"
            },
            {
                "verse": "Aut puero fallax me vocet inde iubes"
            },
            {
                "verse": "Omnia dum quaeris committere, nos rea tentas;"
            },
            {
                "verse": "Sed iam parce: tuo est iustior eius amor."
            }
        ],
        [
            {
                "verse": "Fabriciique Numaeque sequi vestigia vellet,"
            },
            {
                "verse": "Argentum sed iam coepit amare nimis."
            },
            {
                "verse": "Hos igitur laudat paupertatemque, sed illud"
            },
            {
                "verse": "Ipse tamen non vult destituisse Niger."
            }
        ],
        [
            {
                "verse": "Iam satis errasti, lascive libellule: gressus"
            },
            {
                "verse": "Iam trahe, nec perdi semper amore velis;"
            },
            {
                "verse": "Iam choreae lususque iacent, ariesque superstans"
            },
            {
                "verse": "Ieiuni macerum tempus adesse monet."
            },
            {
                "verse": "Pone sales aestusque simul, maledicere parce,"
            },
            {
                "verse": "Si sacra vis puro tempora corde sequi;"
            },
            {
                "verse": "Poscenda interdum venia est, iam deice culpas:"
            },
            {
                "verse": "Indulgere parat praesbyter ecce malis."
            }
        ],
        [
            {
                "verse": "\"Martis\" forsitan inquies \"kalendae"
            },
            {
                "verse": "Venerunt tetricae, tuasque semper"
            },
            {
                "verse": "Vis me luxurias videre\". Castis"
            },
            {
                "verse": "Bis ter ne timeas, rogo, in diebus,"
            },
            {
                "verse": "Bernardine, iocos salatiores"
            },
            {
                "verse": "Audire: haud bene quis potest, prius ni"
            },
            {
                "verse": "Crebro crimina legerit, fateri?"
            }
        ],
        [
            {
                "verse": "Iura sui Hippolyto tribuit Constantius agri:"
            },
            {
                "verse": "Urbs, gaude, si fas iusque piumque colis!"
            },
            {
                "verse": "Si tibi perfidia est, depone; superbia si te"
            },
            {
                "verse": "Angit, eat; tollas quod feritatis habes."
            },
            {
                "verse": "Unus adest, a quo sanabitur ulcus Iapyx:"
            },
            {
                "verse": "Urbs, gaude, si fas iusque piumque colis!"
            }
        ],
        [
            {
                "verse": "Nos sumus et fugimus nutu sub luminis: ergo"
            },
            {
                "verse": "Quid cumulas? quid opes attrahis usque, Niger?"
            },
            {
                "verse": "Nulli tuta quies nec iter neque mensa, sed omni"
            },
            {
                "verse": "Mortali semper vita citata fugit."
            },
            {
                "verse": "Parce age damnosos semper devolvere nummos,"
            },
            {
                "verse": "Et senio curas his generare tuo;"
            },
            {
                "verse": "Non risus, non fama sequi, non gaudia grandes"
            },
            {
                "verse": "Gaudet opes, quin mors scaevius inde furit."
            },
            {
                "verse": "Utere, nec titulos virtutibus addere cesses:"
            },
            {
                "verse": "Haec duo continue stant, moriuntur opes."
            }
        ],
        [
            {
                "verse": "Cliniades dicens, monitis Cato, lusibus Hermes,"
            },
            {
                "verse": "Munere Gillias, stans Socratesque sedens."
            },
            {
                "verse": "Parvus eram, parvo Feltro satus: horruit iram"
            },
            {
                "verse": "Sed nova Mantoi principis aula meam."
            }
        ],
        [
            {
                "verse": "Si numerare velim iuvenes quot ad ardua vexi"
            },
            {
                "verse": "Pallados, obrueret Tethyos unda diem."
            },
            {
                "verse": "Mantua grammatico debet mihi tota, Catulli"
            },
            {
                "verse": "Verona annumerat carmina nostra iocis."
            }
        ],
        [
            {
                "verse": "Non hic me posuit virentis huius"
            },
            {
                "verse": "Possessor plutei, poeta quod sit;"
            },
            {
                "verse": "Quod gliscit tamen innuit: videns me"
            },
            {
                "verse": "Musas credit Apollinemque adesse."
            },
            {
                "verse": "Toto corde hylaris repente fratres"
            },
            {
                "verse": "Pendet somnia ceu sibi coronas"
            },
            {
                "verse": "Causis omnibus omnibusque amicis"
            },
            {
                "verse": "Spretas reddere laureas volentes."
            },
            {
                "verse": "Pean unicus imperat, magisque"
            },
            {
                "verse": "Quo fratres prohibent vocat Camoenas."
            }
        ],
        [
            {
                "verse": "Qui patriae leges, vitam lusoribus, aegris"
            },
            {
                "verse": "Vivendi et studiis paedia recta dedit,"
            },
            {
                "verse": "Fama fori Euganei, Riciorum gloria avorum,"
            },
            {
                "verse": "Urbis honos: hoc sub marmore Sicco iacet."
            }
        ],
        [
            {
                "verse": "Victorinus erat iunctus mihi sanguine, Paule;"
            },
            {
                "verse": "Tu minus, et genuit vos tamen una domus."
            },
            {
                "verse": "Est ne, quod agnatum dedigner dicere te? Non."
            },
            {
                "verse": "Semovere genus saecla ne longa? Minus."
            },
            {
                "verse": "Cur ergo? Solum Lucina Munda favente"
            },
            {
                "verse": "Henselmina dedit diripuitque genus."
            },
            {
                "verse": "Rambaldona domus clara est, sed clarior illo"
            },
            {
                "verse": "Facta: sit ille mihi gloria sola volo."
            }
        ],
        [
            {
                "verse": "Themata cum primum, memini, dictare magister"
            },
            {
                "verse": "Coepit et altrici verba negata loqui,"
            },
            {
                "verse": "Te consultabat nostrum quicunque: docere"
            },
            {
                "verse": "Quenque soloecismum, Massice, doctus eras."
            },
            {
                "verse": "At postquam patycos sequerisque lupasque frequentas,"
            },
            {
                "verse": "E puero indocilis principe factus homo es."
            },
            {
                "verse": "I nunc, et doleas: odio nunc accipe quanto"
            },
            {
                "verse": "Discipulum incoestum casta Minerva premat."
            }
        ],
        [
            {
                "verse": "Pauperibus quotiens das, Aule, numismata, misces"
            },
            {
                "verse": "Illa diu, et vulgus viderit omne cupis;"
            },
            {
                "verse": "Templa voras etiam multo cum murmure flexus,"
            },
            {
                "verse": "In thalamo mutus stasque subinde tuo."
            },
            {
                "verse": "Nolo bonus coram populo videaris inani:"
            },
            {
                "verse": "Conscia sint acti numina sola boni."
            }
        ],
        [
            {
                "verse": "Quem misit tibi Clara passerinum"
            },
            {
                "verse": "Non nosti, Line; si sapis, monemus,"
            },
            {
                "verse": "Vita blandicias suas: vorabit"
            },
            {
                "verse": "Hic noctesque diesque. Non profundum"
            },
            {
                "verse": "Explebunt baratrum Tagi, Luculli"
            },
            {
                "verse": "Chrisporumque domus, sed usque donec"
            },
            {
                "verse": "Potus exiget hauserit cruorem."
            }
        ],
        [
            {
                "verse": "Quid tua tam iactas, Mariotice, dona petenti,"
            },
            {
                "verse": "Si nisi bis praestas terque rogatus opem?"
            },
            {
                "verse": "Sponte ligant homines data munera, sed fluit omnis"
            },
            {
                "verse": "Gratia, cum spectas vota precesque diu."
            }
        ],
        [
            {
                "verse": "Cur animus nulli toto contentus in orbe"
            },
            {
                "verse": "Vivat, me semper, chare Ladine, rogas."
            },
            {
                "verse": "Nemo est contentus, quoniam sibi nemo minorem"
            },
            {
                "verse": "Comparat: hoc fiat, tutus et omnis erit."
            }
        ],
        [
            {
                "verse": "Diceris Idaliis ictus, Gatella, sagittis:"
            },
            {
                "verse": "Fer, moneo, crescat ne leve vulnus, opem."
            },
            {
                "verse": "Parcus ama, ne te suspectus, praelia, rixae,"
            },
            {
                "verse": "Indutiae, offensae dissidiumque premant."
            }
        ],
        [
            {
                "verse": "Mille videbis in hoc, vatum pater alme, lituras"
            },
            {
                "verse": "Punctaque nunc illic, nunc ibi secta libro;"
            },
            {
                "verse": "Semotam aut iunctam dipthongon hyphenque, recisum"
            },
            {
                "verse": "Hypsilon interdum verbaque rasa leges;"
            },
            {
                "verse": "Acha modo occurret, modo dices \"hic erat acha\":"
            },
            {
                "verse": "Quamcunque aspicies, nostra litura fuit."
            },
            {
                "verse": "Haec rudis auctographo risit librarius, etsi"
            },
            {
                "verse": "Doctus: in his insons, chartula saepe rea est."
            }
        ]
    ]
}