{
    "author": "Naldo Naldi",
    "title": "Volaterrais",
    "url": "http://www.poetiditalia.it/texts/NALDI|vola|001",
    "text": [
        [],
        [
            {
                "verse": "ad illustrissimum Ducem Federicum Urbinatem"
            }
        ],
        [
            {
                "verse": "Quam bonus et bello fuerit Federicus et armis"
            },
            {
                "verse": "Urbinas clarus, quamvis describere quisquam"
            },
            {
                "verse": "Non queat insigni divinus carmine vates,"
            },
            {
                "verse": "Haud tamen obmittam - faveat modo Phoebus Apollo -"
            },
            {
                "verse": "Quae Volaterranam nuper bene gessit ad urbem"
            },
            {
                "verse": "Dicere: nam quis eris, valeat qui cuncta referre"
            },
            {
                "verse": "Facta viri, aut tantum possit qui ferre laborem?"
            },
            {
                "verse": "Quo magis, o Divae, precor, aspirate canenti"
            },
            {
                "verse": "E multis aliquam partem quae gesserit heros!"
            },
            {
                "verse": "Omnia namque meis complecti versibus acta"
            },
            {
                "verse": "Nec volo nec possum: sed, si mihi dicere carmen"
            },
            {
                "verse": "Vos piget, at, Musae, cultori dicite vestro:"
            },
            {
                "verse": "Dignatus summo nam vos Federicus honore"
            },
            {
                "verse": "Usque suas vobis sedes iubet esse patentes."
            },
            {
                "verse": "Est urbs, Etruscis quae pulchrior exstat in oris,"
            },
            {
                "verse": "Sullanus primae cui miles originis auctor"
            },
            {
                "verse": "Quamque tenent orti Romano a sanguine Patres."
            },
            {
                "verse": "Ex re nomen habet: nam cum modo floreat illa,"
            },
            {
                "verse": "Felix prole virum atque opibus ditata supremis,"
            },
            {
                "verse": "Omnibus est proprio Florentia nomine dicta,"
            },
            {
                "verse": "Arnus quam medius vitreis interluit undis,"
            },
            {
                "verse": "Ex illa pariter qui manat origine qua tu"
            },
            {
                "verse": "Tybri, fluis, mansit cui iam vetus Albula nomen."
            },
            {
                "verse": "Talibus hanc igitur prisci posuisse feruntur"
            },
            {
                "verse": "Romulidae fatis, ut, cum volventibus annis"
            },
            {
                "verse": "Progenies Medicum moderandi frena Leonis"
            },
            {
                "verse": "Sumeret Etrusci, seu cum caput urbis honestum"
            },
            {
                "verse": "Illa quidem fieret patrio cupiente Senatu,"
            },
            {
                "verse": "Tunc fore ne quis eam valeat laesisse tyrannus,"
            },
            {
                "verse": "Audeat aut Tuscos armis violare Penates,"
            },
            {
                "verse": "Ast, ubi venissent haec tempora, cum novus acri"
            },
            {
                "verse": "Consilio patriam regeret sapientior urbem"
            },
            {
                "verse": "Usque Petri Medicis natus, Florentia late"
            },
            {
                "verse": "Proferat imperium et populis dominetur abactis,"
            },
            {
                "verse": "Protinus et multos quos possidet illa per annos"
            },
            {
                "verse": "Proroget ulterius fines, si Iuppiter altus"
            },
            {
                "verse": "Id sinat aut stabili firment si numina Parcae!"
            },
            {
                "verse": "Nec dubiis ea signa dedit Laurentius heros"
            },
            {
                "verse": "Adventasse dies quibus aurea saecula condat:"
            },
            {
                "verse": "Nam queat ut melius patrios bonus ille Penates"
            },
            {
                "verse": "Reddere felices, primum virtutibus ut sit"
            },
            {
                "verse": "Curat in urbe locus, vitiis procul inde fugatis."
            },
            {
                "verse": "Sic, patria veluti templis in sede dicatis,"
            },
            {
                "verse": "Praecipue Virtus colitur fulgentibus armis"
            },
            {
                "verse": "Et Pax et socios Victoria parta per agros."
            },
            {
                "verse": "Talia dum Medici fatorum e sorte geruntur,"
            },
            {
                "verse": "Invidia infelix, certamine victa supremo"
            },
            {
                "verse": "De te, Laurenti, Sullana cessit ab urbe,"
            },
            {
                "verse": "Inde quidem duplici graviter confecta dolore,"
            },
            {
                "verse": "Et quod victori parere coacta fuisset"
            },
            {
                "verse": "Et quod laetantem populum liquisset Etruscum."
            },
            {
                "verse": "Est locus inferni qui fert Acherontis ad undas,"
            },
            {
                "verse": "Arboribus vacuus, tum sulfure plenus adusto,"
            },
            {
                "verse": "Qui vomit ardentes infestus ad aethera flammas,"
            },
            {
                "verse": "Nec procul urbe manens illa quam montibus altis"
            },
            {
                "verse": "Conditor Etruscis Lydus posuisset in oris."
            },
            {
                "verse": "Huc iter arripiens, fuscis se contulit alis;"
            },
            {
                "verse": "Invisit nigrosque lacus Stygiamque paludem,"
            },
            {
                "verse": "Expetat horribiles Plutonis ut inde puellas,"
            },
            {
                "verse": "E quibus hanc, reliquis quae saevior una duabus,"
            },
            {
                "verse": "Talibus exacuit stimulans Dea livida dictis:"
            },
            {
                "verse": "\"Hanc Mihi da veniam, Cocytia virgo, roganti"
            },
            {
                "verse": "Mortalis quisquam ne temnere numina nostra"
            },
            {
                "verse": "Audeat atque tuos pariter ridere furores."
            },
            {
                "verse": "Effice ne cives concordi pace fruantur"
            },
            {
                "verse": "Usque Fluentini, sed tristibus undique pugnis"
            },
            {
                "verse": "Inter se certent: odiis fera corda tumescant,"
            },
            {
                "verse": "Ut pater, ut populus rabidas consurgat in iras."
            },
            {
                "verse": "Nam genus hoc Medicum (tanta est fiducia facti)"
            },
            {
                "verse": "Saepius inde tuas iactat pepulisse sorores"
            },
            {
                "verse": "Teque simul, cuperes cum tu nova condere bella"
            },
            {
                "verse": "Inter Sullanas agitanda furoribus urbes."
            },
            {
                "verse": "Quin et Mercurii telis et Gorgone saeva"
            },
            {
                "verse": "Palladis armatus nuper velut agmine facto"
            },
            {
                "verse": "Me Tusca Medices Laurentius expulit urbe!"
            },
            {
                "verse": "Quod te per Furiasque rogo nomenque Sororum"
            },
            {
                "verse": "Tartareosque lacus, Stygiae per stagna paludis,"
            },
            {
                "verse": "Lurida perque Canem Plutonis regna tenentem,"
            },
            {
                "verse": "Si quando gessi morem tibi, Diva venenis"
            },
            {
                "verse": "Inficiens mala corda meis, quae deinde furori"
            },
            {
                "verse": "Sunt magis apta tuo atque atris magis apta colubris,"
            },
            {
                "verse": "Hanc mihi des operam, ne gloria nostra feratur"
            },
            {
                "verse": "Fracta nimis, Medici penitus superata quod uni"
            },
            {
                "verse": "Hostiles cogar vel inulta relinquere sedes."
            },
            {
                "verse": "Quod si fata obstant nostris conatibus, aut haec"
            },
            {
                "verse": "Irrita vota facit nobis Saturnia Iuno,"
            },
            {
                "verse": "Nec fas Sullanos ulli violare Penates,"
            },
            {
                "verse": "At licet horribili populos, sata nocte, propinquos"
            },
            {
                "verse": "Protinus exagites Furiali accincta flagello."
            },
            {
                "verse": "Et Volaterranos accendere Marte feroces"
            },
            {
                "verse": "Iam licet et Furiis socialia rumpere iura,"
            },
            {
                "verse": "Tu modo, saeva, tuis erectos crinibus angues"
            },
            {
                "verse": "Verberibus stimules: nam tu tibi mille nocendi"
            },
            {
                "verse": "Sumis, acerba, modos, artes tibi mille supersunt"
            },
            {
                "verse": "Tu quibus in fraudem contra sua viscera patres"
            },
            {
                "verse": "Infestos natis rapias, modo tristia bella"
            },
            {
                "verse": "Quae, Dea, corde geris populis inferre superbis"
            },
            {
                "verse": "Ne dubites saevasque faces iactare per alta"
            },
            {
                "verse": "Atria perque domos et culmina sacra deorum,"
            },
            {
                "verse": "Donec in id veniant raptis ut protinus armis"
            },
            {
                "verse": "Defecisse velint violataque foedera rumpant.\""
            },
            {
                "verse": "Talibus Invidiae dictis, consurgit Erinnys,"
            },
            {
                "verse": "Horribiles tollens oculos, atque ora resolvit:"
            },
            {
                "verse": "\"Quam mihi sit gratum de me quodcunque petisti"
            },
            {
                "verse": "Hinc tu nosse potes: tenebris et nocte profunda"
            },
            {
                "verse": "Cum sata sim, superas patiar tamen ire per auras"
            },
            {
                "verse": "Luminis invisi - tanta est iniuria facti"
            },
            {
                "verse": "Tu velut enarras quae nos grave tangit utrasque!"
            },
            {
                "verse": "Ibimus hinc igitur Tyrrheni ad moenia Lydi,"
            },
            {
                "verse": "Ac Volaterranos bis iam mea vota secutos"
            },
            {
                "verse": "Aeternis versabo odiis, et foedera rumpam"
            },
            {
                "verse": "Quae sibi Sullanis constant cum civibus, omni"
            },
            {
                "verse": "Religione patrum multos sancita per annos."
            },
            {
                "verse": "Sic nos perpetuam pacem turbabimus urbe"
            },
            {
                "verse": "Quae viget in Tusca; prohibent nam cetera Parcae"
            },
            {
                "verse": "Quae petis ut faciam: nam, dum moderanda Leonis"
            },
            {
                "verse": "Frena quidem Tusci Medicum domus una tenebit,"
            },
            {
                "verse": "Desperanda gravi tibi sit discordia motu."
            },
            {
                "verse": "Ast erit hoc aliquid nobis turbasse quietem"
            },
            {
                "verse": "Hostibus invisis longam, dum bella repente"
            },
            {
                "verse": "Inde Fluentinus populus geret acer in illos"
            },
            {
                "verse": "Qui temnent pia iura viros, ne nostra feratur"
            },
            {
                "verse": "Fama levis, praeter solitum si cesserit uni"
            },
            {
                "verse": "Sic impune viro tam magna potentia nostra.\""
            },
            {
                "verse": "Haec ubi dicta dedit, squamosi pelle draconis"
            },
            {
                "verse": "Currum dira tegit pro pulchris illa tapetis"
            },
            {
                "verse": "Frondeque pro festa volucrum dea saeva rotarum"
            },
            {
                "verse": "Involvit radios nigris funesta colubris,"
            },
            {
                "verse": "Ut caput innumerum quendam velut ordine facto"
            },
            {
                "verse": "Omnibus exstaret - spectacula grata furenti"
            },
            {
                "verse": "Dumtaxat Divae, reliquis horrenda, vel ipsi"
            },
            {
                "verse": "Tartareas poenis animas qui torquet acerbis."
            },
            {
                "verse": "Hunc Dea conscendens, surgentibus undique monstris"
            },
            {
                "verse": "Per caput infestum nigroque infecta veneno"
            },
            {
                "verse": "Pectora, cum rabidos gerat haec pro crinibus angues,"
            },
            {
                "verse": "Protinus Invidiam dira comitante caterva"
            },
            {
                "verse": "Ad se corripuit tristique in sede locavit."
            },
            {
                "verse": "Omnibus inde quidem Fraus innectenda volentem"
            },
            {
                "verse": "Prosequitur dominam, Scelus, et Discordia demens"
            },
            {
                "verse": "Et Bellona furens, et Crimina noxia currum"
            },
            {
                "verse": "Et Dolor infelix atque aspera Bella sequuntur."
            },
            {
                "verse": "Nec mora: digreditur diris comitata ministris,"
            },
            {
                "verse": "Ora modis cui tot surgunt horrentia miris"
            },
            {
                "verse": "Ut, cum per manes iter efficit illa profundos,"
            },
            {
                "verse": "Avertat vultum facies tremefacta Sororum"
            },
            {
                "verse": "Atque Charon tristi demittat lumina vultu."
            },
            {
                "verse": "Ast, ubi perveniunt illuc, Dea livida sedes"
            },
            {
                "verse": "Unde prius Ditis sese demisit ad imas,"
            },
            {
                "verse": "Tollunt se celeres per apertos semper hiatus"
            },
            {
                "verse": "Noctes atque dies. tum visae lucis Erinnys"
            },
            {
                "verse": "Ingemit aspectum graviter visamque perodit."
            },
            {
                "verse": "Nec tamen abstinuit (tanta est sibi cura nocendi)"
            },
            {
                "verse": "Quominus invisas tristissima Diva per auras"
            },
            {
                "verse": "Sese proripiat Tyrrheni ad moenia Lydi,"
            },
            {
                "verse": "Quominus et populum nigris suffecta venenis"
            },
            {
                "verse": "Cogat in horrendos actum gravis ira furores."
            },
            {
                "verse": "Et iam summa tenet vestigia tristis Erinnys"
            },
            {
                "verse": "Urbis et eductas attingit montibus arces"
            },
            {
                "verse": "Cum, sibi conveniens tempus bene nacta nocendi,"
            },
            {
                "verse": "Ingreditur Lydos hac tempestate Penates"
            },
            {
                "verse": "Qua Volaterrana disceptaretur in urbe"
            },
            {
                "verse": "Cuinam praecipue prospectis legibus ipsa"
            },
            {
                "verse": "Effodienda forent aluminis inde metalla."
            },
            {
                "verse": "Sic totam cum rem curamque Benuccius auctor"
            },
            {
                "verse": "Sumpsisset primus iussu populique favore,"
            },
            {
                "verse": "Cum quoque legitime quosdam de gente Senensi"
            },
            {
                "verse": "Deque Fluentina socios ascisset honestos,"
            },
            {
                "verse": "E Volaterranae nimirum civibus urbis"
            },
            {
                "verse": "Eligit inde duos, quorum si nomina quaeras,"
            },
            {
                "verse": "Ingheramus erat Paulus nec defuit alter"
            },
            {
                "verse": "Qui Riccobalda genitus de stirpe fuisset."
            },
            {
                "verse": "Haec ubi facta videt primum Furialis Erichtho,"
            },
            {
                "verse": "Infernis habitum nuper quem gessit ab oris"
            },
            {
                "verse": "Exuit horribilem nimium; fit limina templi"
            },
            {
                "verse": "Libertatis anus quae servat: corpore vestes"
            },
            {
                "verse": "Accipit eiusdem, vultus imitata seniles,"
            },
            {
                "verse": "Et sua sacratis circumdat tempora vittis."
            },
            {
                "verse": "Quin etiam comitem iuxta quae forte sedebat"
            },
            {
                "verse": "Admonet ut faciem sumat vultumque virilem"
            },
            {
                "verse": "Scribaque de multis unus quoque fiat, ut omnes"
            },
            {
                "verse": "Hunc, bene dum memorat quae sint facienda, sequantur."
            },
            {
                "verse": "Paruit illa Deae, faciem mentita virilem,"
            },
            {
                "verse": "Et sese scribas miscet ruitura per omnes:"
            },
            {
                "verse": "\"Quae vos, o fratres,\" inquit, \"dementia cepit?"
            },
            {
                "verse": "An sinitis Paulum, qui vestri nominis hostis"
            },
            {
                "verse": "Perpetuus vobis pulchros invidit honores,"
            },
            {
                "verse": "Suscepisse locum fodiendi aluminis ullum?"
            },
            {
                "verse": "Anne suas ut opes, quarum sibi copia summa est,"
            },
            {
                "verse": "Augeat et vobis insultet victor abactis?\""
            },
            {
                "verse": "Haec ait, atque suum spiravit in ossa venenum"
            },
            {
                "verse": "Invidia, et tristi replevit pectora tabo,"
            },
            {
                "verse": "Ut Paulo cuperent, odio dum quisque tenetur,"
            },
            {
                "verse": "Intendisse dolos; auxit Contugius acer"
            },
            {
                "verse": "Iure magistratus, nuper quem forte gerebat,"
            },
            {
                "verse": "Crimen, et infensus Paulo quia protinus esset"
            },
            {
                "verse": "Et quia seditio semper sibi grata fuisset."
            },
            {
                "verse": "Parte alia, subito consurgens vertice cano,"
            },
            {
                "verse": "Quae Libertatis vittas sumpsisset Erinnys"
            },
            {
                "verse": "Irruit, atque viros populus quos addidit acer"
            },
            {
                "verse": "Bissenos illis ducta qui sorte priores"
            },
            {
                "verse": "Urbis iura tenent, quibus est data summa potestas"
            },
            {
                "verse": "Quae tractanda forent agerent, male versat, et omnes"
            },
            {
                "verse": "Acribus impellit verbis ut rite tueri"
            },
            {
                "verse": "Libera iura velint, ut qui parere negarint"
            },
            {
                "verse": "Illorum monitis hostes habeantur acerbi"
            },
            {
                "verse": "Et procul a patria longas pellantur in oras."
            },
            {
                "verse": "Nam \"Modo quae fiunt,\" ait, \"huc spectare videntur"
            },
            {
                "verse": "Ut, Volaterranae fuerat quae protinus urbi"
            },
            {
                "verse": "Libertas curae, penitus sua iura remittat,"
            },
            {
                "verse": "Dum lucri specie Paulus favet hostibus, aut is"
            },
            {
                "verse": "Quem Riccobaldo fertis de sanguine cretum,"
            },
            {
                "verse": "Heu, magnis spolient cum vectigalibus urbem"
            },
            {
                "verse": "Effossis patriam non aequa sorte metallis."
            },
            {
                "verse": "Quin etiam, ut quo sint animo, qua mente futuri"
            },
            {
                "verse": "In vos nimirum per me iam nosse queatis:"
            },
            {
                "verse": "Ex omni numero qui conduxisse feruntur"
            },
            {
                "verse": "Purgandum alumen (prius idem haesere volentes"
            },
            {
                "verse": "Sullanis patribus quibus est ita magna libido"
            },
            {
                "verse": "Regnandi) exoptant ut copia nulla supersit"
            },
            {
                "verse": "Qua longa vobis e servitute redemptis"
            },
            {
                "verse": "Ad libertatem liceat remeare vetustam;"
            },
            {
                "verse": "Sed sine divitiis ullis ullisque per artem"
            },
            {
                "verse": "Collectis opibus vestris e finibus, acri"
            },
            {
                "verse": "Pressos pauperie neu vos amor ullus avitae"
            },
            {
                "verse": "Virtutis teneat neu libertatis honores,"
            },
            {
                "verse": "Ut prisci quondam vos nunc sperare queatis."
            },
            {
                "verse": "Quare agite, et vestris iam iam decernite verbis,"
            },
            {
                "verse": "Sedibus expulsis ut conductoribus, ad vos"
            },
            {
                "verse": "Haec loca nunc redeant quibus est aluminis ingens"
            },
            {
                "verse": "Copia, qua vestri valeant ditescere cives"
            },
            {
                "verse": "Quave queant acres animos attollere in hostes.\""
            },
            {
                "verse": "Dixerat, atque gravi saevissima corda furore"
            },
            {
                "verse": "Complevit se dissimulans Cocytia virgo;"
            },
            {
                "verse": "Nam, confessa Deam si se manifesta fuisset"
            },
            {
                "verse": "Horribilem, fugerent horrentia colla tumentem"
            },
            {
                "verse": "Sic, quibus a populo fuerat concessa potestas"
            },
            {
                "verse": "Ut facerent placidam spectent quaecumque quietem,"
            },
            {
                "verse": "Civis quisque, nefas ausus committere tantum,"
            },
            {
                "verse": "Decernit subito per vim quotcunque fuissent"
            },
            {
                "verse": "Qui curam caperent fodiendi alumnis ullam"
            },
            {
                "verse": "Pellantur, durisque furens agrestibus arma"
            },
            {
                "verse": "Porrigit atque viros quibus haec loca iure fuissent"
            },
            {
                "verse": "Iam conducta prius rabide propulsat, et omnes"
            },
            {
                "verse": "Durius inde domos quas hic conductor in oris"
            },
            {
                "verse": "Struxerat ut possent operam impendere labori"
            },
            {
                "verse": "Et quibus illud opus certe data cura fuisset"
            },
            {
                "verse": "Commodius facerent sub tectis, summus ab alto"
            },
            {
                "verse": "Cum miscet rabido tristes Aquilone procellas"
            },
            {
                "verse": "Iuppiter, heu, credens disiectis omnibus ille"
            },
            {
                "verse": "In ius inde suum quae iam sibi dempta fuisset"
            },
            {
                "verse": "Inque potestatem populi loca cuncta redirent. -"
            },
            {
                "verse": "Demens, qui gravibus Furiis agitatus et ira"
            },
            {
                "verse": "Non tum vidisset tantorum causa malorum"
            },
            {
                "verse": "Haec ut prima fuit, patriae velut urbis et illinc"
            },
            {
                "verse": "Fluxerit exitium, cum qui mandante Senatu"
            },
            {
                "verse": "Rite Fluentino Lydas venisset in oras"
            },
            {
                "verse": "Apparitorem subito pepulisset ut hostem"
            },
            {
                "verse": "Impetus ille ferox, cuius Contugius auctor"
            },
            {
                "verse": "Exstitit, usque adeo furialia verba locutus"
            },
            {
                "verse": "Ut neque per scelus Etrusco custode repulso"
            },
            {
                "verse": "Parceret aut duris verbis aut vocibus ullis"
            },
            {
                "verse": "In graviter laesos populi Florentis honores."
            },
            {
                "verse": "Haec Volaterrana dum tractarentur in urbe"
            },
            {
                "verse": "Atque odiis varie concertaretur iniquis"
            },
            {
                "verse": "Civibus inter se, cum iam fera pectora Livor,"
            },
            {
                "verse": "Tristibus acta malis, intra sua iura teneret,"
            },
            {
                "verse": "Cum gravis imperium raperet Discordia, Lydos"
            },
            {
                "verse": "Incipiens cives agitare furentibus armis,"
            },
            {
                "verse": "Visa quidem multis iam tum nova signa fuerunt"
            },
            {
                "verse": "Urbs quibus illa foret tristem subitura ruinam:"
            },
            {
                "verse": "Namque ferunt nocuo ductos de sidere, tristis"
            },
            {
                "verse": "Quod Saturnus habet, diros arsisse cometas,"
            },
            {
                "verse": "Ducentes longos crines cum luce maligna;"
            },
            {
                "verse": "Quin, vox inde virum crudelia fata monentum"
            },
            {
                "verse": "Exaudita fuit, caneret quae triste futurum"
            },
            {
                "verse": "Exitium cuiquam Lydis ex urbibus, aut quae"
            },
            {
                "verse": "Instantis fati tristes praediceret iras."
            },
            {
                "verse": "Nec qui caelestes cursus et sidera norunt"
            },
            {
                "verse": "Defuerant homines, qui tristia verba referrent:"
            },
            {
                "verse": "Aethera nimirum signis gravioribus altum"
            },
            {
                "verse": "Portendisse nefas Tyrrhenis civibus ingens"
            },
            {
                "verse": "Et caelum miseras civili sanguine caedes."
            },
            {
                "verse": "Quid referam vatum iam tum responsa piorum"
            },
            {
                "verse": "Edita de templis? horrentia Marte feroci"
            },
            {
                "verse": "Dum fore bella canunt, dumque ultima damna minantur"
            },
            {
                "verse": "Exiit atque suum volvendis fluctibus alvum"
            },
            {
                "verse": "Lydius, Etruscis oritur qui montibus, amnis"
            },
            {
                "verse": "Per loca cuncta ruens Arnus camposque per omnes"
            },
            {
                "verse": "Dum trahit avulsas ruptis radicibus alnos;"
            },
            {
                "verse": "Quin, tremefacta gravi concussa est pondere tellus"
            },
            {
                "verse": "Et simulacra deum templis sudasse feruntur."
            },
            {
                "verse": "Nec mirum: turbae tot sunt caedesque secutae"
            },
            {
                "verse": "Hinc Volaterranos, tot sunt civilia bella"
            },
            {
                "verse": "Hinc inter Lydas agitata Furoribus urbes:"
            },
            {
                "verse": "Namque Fluentinis cum iam remeasset ab oris"
            },
            {
                "verse": "Paulus et huic patriam socius repetisset eandem"
            },
            {
                "verse": "Qui Riccobalda fuerat de gente creatus"
            },
            {
                "verse": "Est habitus magis atque magis suspectus uterque"
            },
            {
                "verse": "In populum, hostili quoniam de gente veniret,"
            },
            {
                "verse": "Praesertim cum iam tutandi corporis alter"
            },
            {
                "verse": "Armatos plures circum securus haberet,"
            },
            {
                "verse": "Insultus credens his se vitare malignos."
            },
            {
                "verse": "Sed nihil adversis fas quemquam credere fatis:"
            },
            {
                "verse": "Nam, quae visa fuit certae fore causa salutis,"
            },
            {
                "verse": "Perdidit haec hominem, cum iam crevisset in illum"
            },
            {
                "verse": "Invidiae stimulus: nam cum, comitantibus armis"
            },
            {
                "verse": "Quorundam, Lydam iam tum remeasset ad urbem,"
            },
            {
                "verse": "Creditus in patrios est arma parare Penates!"
            },
            {
                "verse": "Hinc Furibunda cohors duros instigat agrestes,"
            },
            {
                "verse": "Iamque faces atrae rapiuntur et impia saxa"
            },
            {
                "verse": "Et quaecunque gravis raptim furor arma ministrat."
            },
            {
                "verse": "Postibus avulsis, emoto cardine, cunctus"
            },
            {
                "verse": "Longa Fluentini praetoris in atria late"
            },
            {
                "verse": "Irrumpit populus, civesque quot invenit acer"
            },
            {
                "verse": "Obtruncat telis miseros; nec claustra, nec ipsa"
            },
            {
                "verse": "Maiestas Tusci potuit veneranda Leonis"
            },
            {
                "verse": "Defendisse satis, licet ii, velut esset asylum"
            },
            {
                "verse": "Hic locus, huc, atra ceu tempestate columbae,"
            },
            {
                "verse": "Fugissent populos insano Marte furentes."
            },
            {
                "verse": "Primus ibi ante omnes, graviter confossus ab uno,"
            },
            {
                "verse": "Credita cui fuerat bene multa pecunia quondam,"
            },
            {
                "verse": "Romaeus periit, ne quod dare forte tenetur"
            },
            {
                "verse": "Debitor id solvat Furiis agitatus iniquis."
            },
            {
                "verse": "Nec satis hoc sceleris fuerit nisi rursus eundem"
            },
            {
                "verse": "Perfidus hunc specula penitus turbaret ab alta!"
            },
            {
                "verse": "Quin etiam, latebras Paulus cum forte petisset,"
            },
            {
                "verse": "Conatus telis saevam depellere mortem"
            },
            {
                "verse": "Saepius, heu, frustra, iaculis confixus acutis"
            },
            {
                "verse": "Concidit, ac dulcem, fumo quoque pressus ab acri,"
            },
            {
                "verse": "Ore vomens animam tenues migravit in auras."
            },
            {
                "verse": "Pro, scelus indignum! sunt qui saevire cadaver"
            },
            {
                "verse": "Illius in miserum, necnon volvisse ferantur"
            },
            {
                "verse": "Frigida cum pedibus calcarint membra perempti;"
            },
            {
                "verse": "Addideruntque suis tristes odia aspera verbis:"
            },
            {
                "verse": "\"Sic eat hostiles animos quicunque sequatur,"
            },
            {
                "verse": "Quique Fluentinum praefert in honore Senatum!\""
            },
            {
                "verse": "At postquam furor est visus cessasse parumper,"
            },
            {
                "verse": "Nonnihil ac plebi rabidae fera corda quierunt,"
            },
            {
                "verse": "Demissum lapsus per funem dicitur unus,"
            },
            {
                "verse": "Unus qui Pauli fuerat de stirpe creatus,"
            },
            {
                "verse": "Dum se praecipitem turri demittit ab alta,"
            },
            {
                "verse": "Vitavisse vices duras populique furorem,"
            },
            {
                "verse": "Te duce, Diva parens, laureto cuius in amplo"
            },
            {
                "verse": "Picentis terrae celeberrima templa coluntur."
            },
            {
                "verse": "Ad quae cum sese voti reus ille tulisset,"
            },
            {
                "verse": "Redderet ut Divae quae solvere dona pararat,"
            },
            {
                "verse": "Non tamen exsilium valuit pietate malignum"
            },
            {
                "verse": "Evitare, decem cum sic mandante viratu"
            },
            {
                "verse": "A patria Tuscas fuerit detrusus in oras,"
            },
            {
                "verse": "Atque alii plures, quos est mora longa referre;"
            },
            {
                "verse": "Nam quicunque sua iusto tum voce favebat"
            },
            {
                "verse": "Ac Florentium caste servavit honorem,"
            },
            {
                "verse": "Exsulat a patria, varias depulsus in urbes."
            },
            {
                "verse": "Haec Volaterrano in populo dum forte geruntur,"
            },
            {
                "verse": "Dum parat iniustus socialia rumpere iura,"
            },
            {
                "verse": "Inferri fraudem Sullanis civibus ullam"
            },
            {
                "verse": "Passa minus, variis Irim Saturnia pennis"
            },
            {
                "verse": "Laeta Fluentinam caelo demisit ad urbem."
            },
            {
                "verse": "Illa Petri Medicis pulchram petit aurea virgo"
            },
            {
                "verse": "Progeniem, Tuscum quae temperat arte Leonem."
            },
            {
                "verse": "Ast, ubi inauratos ingressa est Diva Penates,"
            },
            {
                "verse": "Protulit haec roseo Thaumantias ore locuta:"
            },
            {
                "verse": "\"Quae te nunc, Medices, quae vestram diligit urbem,"
            },
            {
                "verse": "De vobis summas quae gestat pectore curas,"
            },
            {
                "verse": "Ad te praecipue me mittit regia Iuno,"
            },
            {
                "verse": "Ut referam Furiis velut exagitatus amaris"
            },
            {
                "verse": "Nunc Volaterranus tristes sub pectore versat,"
            },
            {
                "verse": "Ecce, dolos, fraudes varias meditatus et artes:"
            },
            {
                "verse": "Nam, quo decipiat vos nunc argutius omnes,"
            },
            {
                "verse": "Mittere legatos finget, quibus ille superbus"
            },
            {
                "verse": "Hos repetat cives vestra qui forte morantur"
            },
            {
                "verse": "Urbe suos, quamvis hos nec repetisse licebit;"
            },
            {
                "verse": "Sed tamen efficiet: nam si responsa malignus"
            },
            {
                "verse": "Aspera suscipiat (quae vos tamen esse daturos"
            },
            {
                "verse": "Non dubitet, quoniam quae sint non iusta petantur),"
            },
            {
                "verse": "Hinc ferat id graviter rabidas succensus in iras,"
            },
            {
                "verse": "Hinc iustas odii causas sumpsisse nefandi"
            },
            {
                "verse": "Censeat in vestros non aequa sorte Quirites."
            },
            {
                "verse": "Hinc sibi vel faciles ansas malus ille putabit"
            },
            {
                "verse": "Oblatas, quibus a vobis (ita mitibus asper!)"
            },
            {
                "verse": "Defecisse velit, socium aspernatus honorem."
            },
            {
                "verse": "Concitet hinc durum violato iure tumultum,"
            },
            {
                "verse": "Hinc ruat in pugnas non aequo Marte feroces,"
            },
            {
                "verse": "Hinc urbis claudat disrupto foedere portas."
            },
            {
                "verse": "Necnon Invidia, Furiis agitatus et atris,"
            },
            {
                "verse": "Eviolare Lares vestros temptabit iniquus;"
            },
            {
                "verse": "Sed frustra, Medices: nam te nunc maxima Iuno"
            },
            {
                "verse": "Protegit, et Tuscos te consultore Quirites"
            },
            {
                "verse": "Victores tandem faciet patriumque Senatum,"
            },
            {
                "verse": "Praesertim populo si persuadebis Etrusco,"
            },
            {
                "verse": "Clarior ut quo nunc nemo est nec maior in armis"
            },
            {
                "verse": "Ipse ducem bello concordi voce Senatus"
            },
            {
                "verse": "Et plebs constituat, rerumque impendat habenas"
            },
            {
                "verse": "Unus ut Urbinas equites Federicus et acres"
            },
            {
                "verse": "Ducat in arma viros: subito quibus hostis iniquus,"
            },
            {
                "verse": "Cum ducis ingenio tum summis viribus actus,"
            },
            {
                "verse": "Pendebit sceleris poenas superatus acerbas."
            },
            {
                "verse": "Nam, Florentinas illo ductante cohortes,"
            },
            {
                "verse": "Est nihil in terris quod desperare queatis,"
            },
            {
                "verse": "Sit licet id summum! quin maxima quaeque sub armis"
            },
            {
                "verse": "Sunt vobis speranda Ducis virtute supremi!\""
            },
            {
                "verse": "Dixerat, et variis depicta coloribus alas"
            },
            {
                "verse": "Se tulit e medio tenuesque recessit in auras."
            },
            {
                "verse": "At Medices, quamquam memor est Iunonis amicae"
            },
            {
                "verse": "Dictorum, licet haec acri sub corde volutat"
            },
            {
                "verse": "Quae statuenda forent contra qui iura fidemque"
            },
            {
                "verse": "Fregerit et patrios violarit fraude Penates,"
            },
            {
                "verse": "Attamen, ingenio cum sit mitissimus ille,"
            },
            {
                "verse": "Aequius esse ratus placidis prius omnia verbis"
            },
            {
                "verse": "Pertemptanda sibi, quam perturbare quietem"
            },
            {
                "verse": "Sullanam bello, nostra quicunque fuissent"
            },
            {
                "verse": "Hactenus urbe gravi detenti crimine, laesam"
            },
            {
                "verse": "Ob maiestatem populi laesumque Senatum,"
            },
            {
                "verse": "Hos Volaterranos aedem moniturus ad unum"
            },
            {
                "verse": "Convocat in sacram divae Florentis; et omnes"
            },
            {
                "verse": "Huc ubi conveniunt, multorum stante corona"
            },
            {
                "verse": "Talibus est placido Laurentius ore locutus:"
            },
            {
                "verse": "\"Huc, Volaterrani, mentes attollite vestras,"
            },
            {
                "verse": "Et monitus audite meos! nunc pectore firmo"
            },
            {
                "verse": "Sit vobis praesens animus, timor omnis abesto!"
            },
            {
                "verse": "Hortor ut haec vestris graviter suadere velitis"
            },
            {
                "verse": "Civibus ut nullas nimium properanter agant res,"
            },
            {
                "verse": "Neve novi quicquam vestra patiantur in urbe"
            },
            {
                "verse": "Moliri, quicquam neu nunc inquirere temptent"
            },
            {
                "verse": "Amplius, haec populi quia sit clementia nostri,"
            },
            {
                "verse": "Hunc apud ut veniam facilem sperare queatis,"
            },
            {
                "verse": "Praesertim si curetis ne iura fidesque,"
            },
            {
                "verse": "Quam servare decet sancte, violetur ab ullo,"
            },
            {
                "verse": "Neve sit inconstans quisquam, qui fraude maligna"
            },
            {
                "verse": "Legibus, ut fas est, iustis parere recuset."
            },
            {
                "verse": "Quae si feceritis vel praemia certa daturos"
            },
            {
                "verse": "Haec Florentinos scitote, ut vestra sit olim"
            },
            {
                "verse": "Sese Sullanis urbs defensura sub armis"
            },
            {
                "verse": "Semper, et infesto securaque vivat ab hoste."
            },
            {
                "verse": "Nam dabit id populus vobis tum ductus amore"
            },
            {
                "verse": "Usque Fluentinus, tum quod non esse videtur"
            },
            {
                "verse": "Aptior ex his finitimis modo gentibus ulla"
            },
            {
                "verse": "Ad vestram validis tutandam viribus urbem,"
            },
            {
                "verse": "Quam quae Sullanos habitat gens Tusca Penates."
            },
            {
                "verse": "Namque potentatus alios procul esse videtis,"
            },
            {
                "verse": "In vos surgenti cuiquam ne bella tyranno"
            },
            {
                "verse": "Pro vobis subito valeant inferre tuendis,"
            },
            {
                "verse": "Auxilium vobis properanter opemque laturi."
            },
            {
                "verse": "Fac tamen ut possint afferre petentibus illi"
            },
            {
                "verse": "Rursus opem vobis, non his tamen inde maneret"
            },
            {
                "verse": "In vos idem amor, aut eadem foret inde voluntas"
            },
            {
                "verse": "In vos quae nobis sociali iure fuisset,"
            },
            {
                "verse": "Ante quidem multos iam continuata per annos;"
            },
            {
                "verse": "At velut utilitas suscepti causa laboris"
            },
            {
                "verse": "Esset et auxilii vobis quodcunque tulissent,"
            },
            {
                "verse": "Illis utilitas finis sic ultimus esset,"
            },
            {
                "verse": "Scilicet ut rebus vestris potirentur et acri"
            },
            {
                "verse": "Vos servitutis sub conditione tenerent!\""
            },
            {
                "verse": "Dixerat; ast illi verbis gravioribus acti"
            },
            {
                "verse": "Concivem in patriam subito misere volentem,"
            },
            {
                "verse": "Qui cives reliquos, patria simul urbe manentes"
            },
            {
                "verse": "Atque domi, prudens hortetur voce benigna:"
            },
            {
                "verse": "Huc aliquem celeres reliquorum nomine mittant"
            },
            {
                "verse": "Ex his qui summosque gradus ibi forte tenerent"
            },
            {
                "verse": "Quique magistratus curamque decemque viratus"
            },
            {
                "verse": "Personam gererent, hanc ut legatus in urbem,"
            },
            {
                "verse": "Romanus fuerat cui miles originis auctor,"
            },
            {
                "verse": "Accedat mandata ferens, quibus ille potentes"
            },
            {
                "verse": "Sullanos roget ut statuant praestare salutem"
            },
            {
                "verse": "Ac Volaterrano veniam dare velle petenti."
            },
            {
                "verse": "Nec mora; missus adest ex eis Acontius unus,"
            },
            {
                "verse": "Quos gravis Allecto nigris agitasse colubris"
            },
            {
                "verse": "Dicitur imprimis. hic, cum responsa tulisset"
            },
            {
                "verse": "Optima, Sullana nimirum ex urbe profectus,"
            },
            {
                "verse": "Non tamen haec, patrias rediens ubi venit ad oras,"
            },
            {
                "verse": "Integra pertulerat, falsis sed mixta per artem"
            },
            {
                "verse": "Edidit (infelix!) Furiali percitus oestro."
            },
            {
                "verse": "Namque, ubi cognovit certam dare velle salutem"
            },
            {
                "verse": "Iam Florentinos, modo quae sint iussa facessat"
            },
            {
                "verse": "Ac Volaterranus veniam petat, improbus ille"
            },
            {
                "verse": "Omnia permiscet, veritus ne pacis amatae"
            },
            {
                "verse": "Sic cives patrios omnes amor unus haberet,"
            },
            {
                "verse": "Hanc omni cuperent ut conditione tueri."
            },
            {
                "verse": "Ergo, ubi quae populus Sullanus pacta dedisset"
            },
            {
                "verse": "Exposuit, veris commiscens falsa per artem,"
            },
            {
                "verse": "\"Talia confictis mentitus vocibus,\" inquit,"
            },
            {
                "verse": "\"Dat Florentinus pacem veniamque petenti"
            },
            {
                "verse": "Nunc Volaterrano populo, si iussa facessat!\""
            },
            {
                "verse": "Hoc ubi quod verum fuerat bene protulit ille,"
            },
            {
                "verse": "Addidit et falsum, cum iam quae pacta tulisset"
            },
            {
                "verse": "Diceret haec eadem fieri non posse priusquam"
            },
            {
                "verse": "E Volaterranis duo, quos gravis eligat auctor"
            },
            {
                "verse": "Sullanus populus quales videantur, eidem"
            },
            {
                "verse": "Ad grave supplicium rapiantur caede nefanda!"
            },
            {
                "verse": "Haec ubi dicta dedit verbis conficta malignis,"
            },
            {
                "verse": "Quisque sibi timuit graviter (calor ossa reliquit)"
            },
            {
                "verse": "Id sibi ne veniat quod dixerat ille futurum:"
            },
            {
                "verse": "Tantus enim furor inde viros invaserat omnis"
            },
            {
                "verse": "Ut minus audirent populi mandata ferenti"
            },
            {
                "verse": "Optima Sullani: sic illi, tristibus acres"
            },
            {
                "verse": "Acciti Furiis et numine tristis Erichthus,"
            },
            {
                "verse": "Rem Volaterranam in peius rapuere labantem,"
            },
            {
                "verse": "Quae fuerit collapsa prius cum nulla probarent"
            },
            {
                "verse": "Pacta, Fluentinus quaecunque putasset habenda,"
            },
            {
                "verse": "Urbe sed a domina iam defecisse pararent:"
            },
            {
                "verse": "Ut quos infelix miseros agitarat Erinnys!"
            }
        ]
    ]
}