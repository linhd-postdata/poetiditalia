{
    "author": "Battista Mantovano",
    "title": "de Dionysii Aeropagitae conversione, vita et agone",
    "url": "http://www.poetiditalia.it/texts/SPAGNOLI|dion|001",
    "text": [
        [],
        [
            {
                "verse": "Gallorum sublime decus rarissima gentis"
            },
            {
                "verse": "Gloria Cecropiae, toto Dionysius orbe"
            },
            {
                "verse": "Altior, e magnis superum primatibus unus,"
            },
            {
                "verse": "Cum necis ac vitae sociis in Phocida nostram"
            },
            {
                "verse": "Intrat, et heroi venit ad modulamina cantus."
            },
            {
                "verse": "Pierides, quae me, vulgus, proscaenique, ludos,"
            },
            {
                "verse": "Auspice, liquentes, sanctas venitis aras,"
            },
            {
                "verse": "Ite precor divum dominam quae temperat omnes"
            },
            {
                "verse": "Coelorum influxus, et opes dispensat Olympi,"
            },
            {
                "verse": "Quae connixa Deum, facilem se praebeat orsis"
            },
            {
                "verse": "Exorate novis, animosaque coepta secundet."
            },
            {
                "verse": "Illam terrigenum populis praestare parantem"
            },
            {
                "verse": "Suppetias contra stygii mala numina Ditis,"
            },
            {
                "verse": "Invenietis apud solium sublime Tonantis,"
            },
            {
                "verse": "Cum canimus superos, illi, quia maxima divum,"
            },
            {
                "verse": "Iure damus nostro primas in carmine partes."
            },
            {
                "verse": "Iam nova progenies coelo descenderat alto,"
            },
            {
                "verse": "Et prodire alius saeclorum incaeperat ordo,"
            },
            {
                "verse": "Dii Phlegetontaei regnata, tyrannide longa,"
            },
            {
                "verse": "Et maria, et terras animis coelestibus aegre"
            },
            {
                "verse": "Cedere compulsi, errabant deserta latentes"
            },
            {
                "verse": "Per nemora, extremi gelido sub cardine mundi,"
            },
            {
                "verse": "Qua duplices Arctos anguis ligat, et tria longe"
            },
            {
                "verse": "Qua polus austrinis ostendit sydera terris."
            },
            {
                "verse": "Nam minor est illic coeli impetus, et minor aura"
            },
            {
                "verse": "In vacuo errantes vexat minus aere larvas."
            },
            {
                "verse": "Dite triumphato, Christus regnabat in orco,"
            },
            {
                "verse": "Regnabat pelago et terris, regnabat Olympo."
            },
            {
                "verse": "Iam placita immenso late sua fecerat orbi"
            },
            {
                "verse": "Cognita, ad Aethiopias Solyma migrabat ad ora,"
            },
            {
                "verse": "Terrenis inhians curis, ac deditus olim"
            },
            {
                "verse": "Aucupio Matthaeus opum, migrarat ad Indos"
            },
            {
                "verse": "Iam Didymus Thomas, cum fratre in Persida Simone"
            },
            {
                "verse": "Iuverat in pontum, in Colchos, Scythiamque Philippus."
            },
            {
                "verse": "Ac pius Andreas Cilicium lustraverat oram."
            },
            {
                "verse": "Et Paphon ambitam Cypro Salaminaque ponto"
            },
            {
                "verse": "Paulus in elysii doctus mysteria campis."
            },
            {
                "verse": "Nimirum hi veluti nebulae per inane volantes,"
            },
            {
                "verse": "Arentem passamque diu mala sydera terram"
            },
            {
                "verse": "Dulcibus irrorant pluviis, mortalia corda,"
            },
            {
                "verse": "Ante Acherontaeo facta infoecunda veneno,"
            },
            {
                "verse": "Imbre bono coelestis aquae lavere, superque"
            },
            {
                "verse": "Infudere novam, coelestia semina, legem."
            },
            {
                "verse": "Gallia restabat, cui longa in nocte trahenti"
            },
            {
                "verse": "Ocia, vitalem sol nondum ostenderat ortum."
            },
            {
                "verse": "Tum Deus humanae qui fundamenta salutis"
            },
            {
                "verse": "Iecerat, ut Gallis etiam se ostendere, alta"
            },
            {
                "verse": "Mente volutabat, reputanti singula demum"
            },
            {
                "verse": "Haec potior via visa. Vocat de astantibus unum"
            },
            {
                "verse": "Coelitibus, pollentem animo, volucremque volatu."
            },
            {
                "verse": "\"Estque, in mediis mihi vir facundus Athenis."
            },
            {
                "verse": "Qui nova per Celtas non inscribenda papyris,"
            },
            {
                "verse": "Sed figenda hominum viva in praecordia fando"
            },
            {
                "verse": "Coeli scita ferat, gentemque Samotida lustret."
            },
            {
                "verse": "Labere confestim coelo, noctisque per umbram"
            },
            {
                "verse": "Somnia Tarsensi qui Troica littora Paulo"
            },
            {
                "verse": "Nunc habitat compone, quibus se intelligat ultra"
            },
            {
                "verse": "Aequora ab Antandro nomen sortita vocari,"
            },
            {
                "verse": "Ad Niobes agros. Palleneosque penates."
            },
            {
                "verse": "Illinc Cecropias sensim descendet ad arces."
            },
            {
                "verse": "Atque mihi ignorans ad opus famulabitur istud.\""
            },
            {
                "verse": "Sic pater. Ille viam carpens de culmine Olympi"
            },
            {
                "verse": "Devolat in geminos, Cylenia sydera transit,"
            },
            {
                "verse": "Inseritur flammis, liquidum subit aera, cursus"
            },
            {
                "verse": "Flectit ad arcturum, Paulique silentia tecta"
            },
            {
                "verse": "Aurora redeunte iniens mandata facessit."
            },
            {
                "verse": "Namque volatilibus subitaria visa figuris"
            },
            {
                "verse": "Texit, et ornatu visa est astare Pelasgo"
            },
            {
                "verse": "Foemina, quae Graio Paulum sermone rogaret"
            },
            {
                "verse": "Per freta in Aemathios raptim transire penates,"
            },
            {
                "verse": "Impiger excusso (mora nulla) per aequora somno"
            },
            {
                "verse": "Paulus in Europam laetus descendit in agros"
            },
            {
                "verse": "Migdonios, ubi progenies Osiride nata"
            },
            {
                "verse": "Dum regnat Macedo fecit nova nomina genti."
            },
            {
                "verse": "Aemathio tandem regno digressus Athenas"
            },
            {
                "verse": "Venit, et antiquae successit moenibus urbis."
            },
            {
                "verse": "Haec tellus (adhibenda fides si annalibus) olim"
            },
            {
                "verse": "Post magnam illuviem terras quae absorbuit omnes,"
            },
            {
                "verse": "Prima mari excluso coelos et sydera vidit."
            },
            {
                "verse": "Prima homines tulit atque feras, herbescere prima"
            },
            {
                "verse": "Coepit, et arborea sobolis genus omne recepit."
            },
            {
                "verse": "Hinc factum ut tellus quam saecula prima vocabant"
            },
            {
                "verse": "Ortygiam, fuerit mutato nomine Delos"
            },
            {
                "verse": "Dicta, quod eiectis Neptuni apparuit undis"
            },
            {
                "verse": "Prima, quod expulso coeli squallore Diana"
            },
            {
                "verse": "Cum Phoebo his primum terris illuxerit, orta"
            },
            {
                "verse": "Finxerunt illic duo maxima sydera Graii."
            },
            {
                "verse": "Hic cum Neptuno memorant certasse Minervam"
            },
            {
                "verse": "Nomina constructae nuper quis traderet urbi,"
            },
            {
                "verse": "Et vicisse deam, quia sanctae insigna pacis"
            },
            {
                "verse": "Protulit, et pingui ramos humore fluentes."
            },
            {
                "verse": "TAlibus extemplo sylvis sese induit omnis"
            },
            {
                "verse": "Attica, et in primis tepidi iuga mollia Hymetti"
            },
            {
                "verse": "Floribus, et dulci semper redolentia melle."
            },
            {
                "verse": "His Cecrops quem fama refert a flumine Nilo"
            },
            {
                "verse": "Adventasse locis, hic Aegeus inclytus armis,"
            },
            {
                "verse": "Aemulus Alcidae sociusque aliquando laborum,"
            },
            {
                "verse": "Hic tenuit solium Theseus, celeberrima Theseus"
            },
            {
                "verse": "Qui Panathenaicae statuit certamina pugnae."
            },
            {
                "verse": "Hinc memorant sacros ritus cultumque deorum"
            },
            {
                "verse": "Principium traxisse. Ceres quae invenit aristas"
            },
            {
                "verse": "Quae frumenta tulit, leges quoque condidit, unde"
            },
            {
                "verse": "Thesmophoram Graii appellant, ea diva reliquit"
            },
            {
                "verse": "Hic quaedam sua sacra cavis inclusa canistris."
            },
            {
                "verse": "Quae innocuae casto ferrent in vertice Nymphae."
            },
            {
                "verse": "Nec minus hanc urbem fecit Mavortia claram"
            },
            {
                "verse": "Gloria, et armorum studium, quo Graecia victa est."
            },
            {
                "verse": "Atque positae gentes, ac barbara regna."
            },
            {
                "verse": "Quam lepor et cultae quaedam omnipotentia linguae."
            },
            {
                "verse": "Nec minus est, quod naturas cognoscere rerum,"
            },
            {
                "verse": "Quod potuere oculis homines his collibus orti,"
            },
            {
                "verse": "Gens prope coelestis, causas penetrare latentes."
            },
            {
                "verse": "Nec sat erant inventa domi, peregrina secabant"
            },
            {
                "verse": "Aequora, fatidicam Memphim, suppostaque cancro"
            },
            {
                "verse": "Aethiopum regna, et combustam ardorem Syenen"
            },
            {
                "verse": "Perpetuo, mensam solis, statuamque loquentem."
            },
            {
                "verse": "Infinita ibant quaesitum ambage viarum,"
            },
            {
                "verse": "Chaldaeos etiam, nudisque habitata sophistis"
            },
            {
                "verse": "Trans Indi, trans Gangis aquas deserta petebant."
            },
            {
                "verse": "Tanta explorandi sitis et solertia veri."
            },
            {
                "verse": "Praedati tandem Sophias orientis et austri"
            },
            {
                "verse": "In patriam similes apibus, quae rura volantes"
            },
            {
                "verse": "Per longinqua legunt flaventia mella, redibant."
            },
            {
                "verse": "Hinc genus Italicum sophiae quod condidit olim"
            },
            {
                "verse": "Pythagoras, Calabris longum versatus in oris."
            },
            {
                "verse": "Et quod ab antiquo memorant Thalete repertum"
            },
            {
                "verse": "Nomen adhuc servans quod fecit Ionica tellus."
            },
            {
                "verse": "\"Hi duo sunt venis fontes qui grandibus implent"
            },
            {
                "verse": "Doctrinae, sine fine amplum sine littore pontum,"
            },
            {
                "verse": "Cernis in hoc sparsas quasi Cycladas aequore sectas,"
            },
            {
                "verse": "In quibus authores, clari Titania supra"
            },
            {
                "verse": "Astra, viri turbam cathedris affantur ab altis."
            },
            {
                "verse": "Hic magnos aperit tractus Stota, montibus altis"
            },
            {
                "verse": "Aspera, florigeris redolens Academia campis."
            },
            {
                "verse": "Adde Stagiriticos agros, dumetaque paucis"
            },
            {
                "verse": "Pervia, in obscuras hominem ducentia sylvas.\""
            },
            {
                "verse": "Hoc ambita freto nigrisque habitata colubris"
            },
            {
                "verse": "Cyrenaea palus, Cynici sine frugibus horti."
            },
            {
                "verse": "Atque Epicuraei famosa mapalia saltus,"
            },
            {
                "verse": "Et pleraeque aliae, quarum iam sola supersunt"
            },
            {
                "verse": "Nomina res autem Christo apparente recessit."
            },
            {
                "verse": "Haec igitur Paulus veniens in moenia Divum"
            },
            {
                "verse": "Tecta prius contemplari, cognoscere sacros"
            },
            {
                "verse": "Instituit ritus, simulacra antiqua videre,"
            },
            {
                "verse": "Quae premat affatu divina loquentia grandi,"
            },
            {
                "verse": "Templa peragranti casu sese obtulit ara"
            },
            {
                "verse": "His in fronte notis, tituloque notabilis isto,"
            },
            {
                "verse": "Ignoto sacrata Deo: miratur, et alta"
            },
            {
                "verse": "Mente putat suspensa tenens et lumina et ora."
            },
            {
                "verse": "Hic Deus ignotus Graiis, Deus ille putandus,"
            },
            {
                "verse": "Quem pater Alcides olim, quo numine motus"
            },
            {
                "verse": "Ambiguum, natos omnes ut firma tenere"
            },
            {
                "verse": "Possent imperia, et saevos abolere Tyrannos"
            },
            {
                "verse": "Undique commonuit summa pietate colendum."
            },
            {
                "verse": "Terminus hic, quem dum cives capitolia sacram"
            },
            {
                "verse": "Non cessisse Iovi fama est, cum caetera divum"
            },
            {
                "verse": "Turba repentino fugeret per inane volatu."
            },
            {
                "verse": "Omnia contemplans nitidis candentia saxis"
            },
            {
                "verse": "Tecta, per excelsas extendit lumina moles."
            },
            {
                "verse": "Perlegit et statuas veterum monimenta virorum."
            },
            {
                "verse": "Ac Parios arcus, proceraque signa, colossos"
            },
            {
                "verse": "Pyramidumque apices, longis imposta columnis"
            },
            {
                "verse": "Atria, imaginibus patrum signata superbis,"
            },
            {
                "verse": "Qua errantes secumque ferunt populosa frequenti"
            },
            {
                "verse": "Compita plebe sonant, gressum turbae unda forensis"
            },
            {
                "verse": "Impetit, et pede pes, armoque alliditur armus."
            },
            {
                "verse": "Undique convertunt oculos, urbemque fatentur"
            },
            {
                "verse": "Lativiam Elysos cultu praetendere praetendere campos."
            },
            {
                "verse": "Est locus insignis templo Mavortis, et alta"
            },
            {
                "verse": "Mole abit in nubes, ubi consultare Senatus"
            },
            {
                "verse": "Saepe solet, Martis pagum dixere, quod illuc"
            },
            {
                "verse": "Mars in iudicium tractus purgaverit olim"
            },
            {
                "verse": "Longe infame nefas, causam agnoscente Deorum"
            },
            {
                "verse": "Concilio, fama haec priscis descendit ab annis."
            },
            {
                "verse": "Huc igitur veniens ubi confertissima patrum"
            },
            {
                "verse": "Curia, ab ignoto fandi primordia Paulus"
            },
            {
                "verse": "Sumpta Deo sermonem orans protraxit in amplum."
            },
            {
                "verse": "Ergo ubi ad attentas verbis ingentibus aures"
            },
            {
                "verse": "Intonuit, mirati omnes tantum ore sonantem"
            },
            {
                "verse": "Dogma virum, dogma insolitum, quod ab aethere in orbem"
            },
            {
                "verse": "Attulerat Christus princeps divumque hominumque."
            },
            {
                "verse": "Dogma quod admittens ima in praecordia patrum"
            },
            {
                "verse": "Maximus hospitium Pauli Dionysius alta"
            },
            {
                "verse": "Nocte adit, et longas sermonem extendit in horas."
            },
            {
                "verse": "Caetera de Christi quae Paulus origine et actis"
            },
            {
                "verse": "Dixerat accipiens, defuncta cadavera vita"
            },
            {
                "verse": "Posse negat rursum in vitam lucemque reverti."
            },
            {
                "verse": "Ergo abit, et iam lux phoebo nova venerat orto,"
            },
            {
                "verse": "Thesidaeque opera ad consueta redibant."
            },
            {
                "verse": "Insequitur Paulus, dumque intermissa parumper"
            },
            {
                "verse": "Colloquia invadunt rursum, Dionysius ora"
            },
            {
                "verse": "Forte levans hominemque videns ab origine captum"
            },
            {
                "verse": "Lumine, porrecto gressum tentare bacillo."
            },
            {
                "verse": "\"His oculis hic Paule - inquit - si infundere visum"
            },
            {
                "verse": "Fas tibi, nil dubitem redituram in corpora vitam"
            },
            {
                "verse": "Credere, nil Iove post habito me addicere Christo.\""
            },
            {
                "verse": "Continuo Paulus tollens ad sydera frontem."
            },
            {
                "verse": "\"Christe - ait - omnipotens umbrarum et luminis author"
            },
            {
                "verse": "Spiritumque hominumque faber, qui nuper Olympo"
            },
            {
                "verse": "Lapsus in has tenebras iubar immortale tulisti,"
            },
            {
                "verse": "Luce opus hoc dignare tuum.\" Nec plura locutus."
            },
            {
                "verse": "Ecce divina illapsa dies, descendit in orbes"
            },
            {
                "verse": "Vis divina cavos, frontemque illuminat orbam."
            },
            {
                "verse": "Obstupuere omnes signa insperata tuendo"
            },
            {
                "verse": "Cecropidae, stetit attonito Dionysius ore."
            },
            {
                "verse": "Et fixis in caecum oculis considerat ingens"
            },
            {
                "verse": "Portentum, ac visa a nullis miracula seclis."
            },
            {
                "verse": "Et mox in voces istas sibi redditus ore"
            },
            {
                "verse": "Supplice prorupit. \"Terrena potentia non est"
            },
            {
                "verse": "Quae tantum molitur opus. Deus ille Deorum hic"
            },
            {
                "verse": "Paule ignotus adhuc nobis, oracula tandem"
            },
            {
                "verse": "Per tua iam notus, praesentia secula longe"
            },
            {
                "verse": "Fortunata, Deus quae tanto insignit honore."
            },
            {
                "verse": "Iam dictis praestanda fides, tua sancta fatemur"
            },
            {
                "verse": "Et sequimur mandata, virum vel ab aethere lapsum"
            },
            {
                "verse": "Iudico, vel certe a superum te principe missum"
            },
            {
                "verse": "Auxilio miseris mortalibus. Accipe totum"
            },
            {
                "verse": "Accipe me, et Christi sancto perfunde lavacro.\""
            },
            {
                "verse": "Tunc igitur pergens gemino cum pignore, et ipsa"
            },
            {
                "verse": "Damaria consorte thori maturat ad amnem,"
            },
            {
                "verse": "Ac sepelit sacris animi scelus omne sub undis."
            },
            {
                "verse": "Sic tandem inventus peteret qui Gallica regna,"
            },
            {
                "verse": "Qui Christum ad Senones, et ad ultima littora ferret."
            },
            {
                "verse": "Non redit ad Martis pagum, collegia patrum"
            },
            {
                "verse": "Deserit, execrans mutorum Idolia divum,"
            },
            {
                "verse": "Templa fugit, Pauloque suas communicat aedes."
            },
            {
                "verse": "Aes aperit, congestum annis iam pluribus aurum"
            },
            {
                "verse": "Christigenis commune facit, nam plurima turba"
            },
            {
                "verse": "Iam fuerat perfusa vadis, vetus ardor habendi"
            },
            {
                "verse": "Desinit, in ventos volat extirpata libido."
            },
            {
                "verse": "Clausa salutantum cuneis propylaea frequentant"
            },
            {
                "verse": "Nudi, inopes, penus in miserorum effunditur usus."
            },
            {
                "verse": "Horrea prostituunt fruges, funduntur apertis"
            },
            {
                "verse": "Vina cadis, haustoque madent cellaria baccho."
            },
            {
                "verse": "Sancta domum pietas cum relligione per omnem"
            },
            {
                "verse": "Certat, et apparet vitae coelestis imago"
            },
            {
                "verse": "Undique per thalamos perque ipsa cavaedia, sacrant"
            },
            {
                "verse": "Cantibus hymnidicis aulas, altaria ponunt,"
            },
            {
                "verse": "Ac divina ineunt magno mysteria cultu."
            },
            {
                "verse": "Spargitur in populum rumor, mirantur Athenae"
            },
            {
                "verse": "Maiestate virum tali, qui auriga Senatus,"
            },
            {
                "verse": "Qui tantae dux urbis erat, quem Roma colebat,"
            },
            {
                "verse": "Cuius in externas ierat fama inclyta gentes,"
            },
            {
                "verse": "Pyrrhonis nil laude minor, discedere avitis"
            },
            {
                "verse": "Legibus, et tanti fastigia ponere fastus."
            },
            {
                "verse": "Stoica tristatur soboles, Academia luget"
            },
            {
                "verse": "Iacturam amissi quasi grex pastoris Athenas"
            },
            {
                "verse": "Publicus obscurat moeror. \"Qui templa gubernant"
            },
            {
                "verse": "Non possum non ferre aegre tam grande deorum"
            },
            {
                "verse": "Dedecus, hoc Augur scelus exprobat, istud aruspex"
            },
            {
                "verse": "Exclamat facinus Iovis ira et fulmine dignum.\""
            },
            {
                "verse": "Et iurat levis peccasse Promethea quondam,"
            },
            {
                "verse": "Theseaque Phlegyam, radiisque Ixonia textum."
            },
            {
                "verse": "Dii quoque per noctem auditi celebrare frequentes"
            },
            {
                "verse": "In tenebris coetus Christo super, et super orta"
            },
            {
                "verse": "Relligione, novos mores, nova sacra ferente."
            },
            {
                "verse": "Iuppiter in Delphos Cretaea venit ab Ida,"
            },
            {
                "verse": "Venit et a Cyntho Phoebi soror, evocat omnes,"
            },
            {
                "verse": "Et tali functa est opera Saturnia Iuno,"
            },
            {
                "verse": "A Iove missa viro. Tritonia venit Athenis."
            },
            {
                "verse": "Evios Ogygiis a finibus, a Cyllene"
            },
            {
                "verse": "Divorum interpres, PAphiis dea Cypria ab hortis."
            },
            {
                "verse": "A Rhodope Mavors, Sicula Vulcanus ab Aethna."
            },
            {
                "verse": "Misit et altricem frugum Cerealis Eleusin,"
            },
            {
                "verse": "Hic ubi subter humum Phoebus responsa solebat"
            },
            {
                "verse": "Reddere, consessu, facto, sic Iuppiter orsus."
            },
            {
                "verse": "\"O comites, quibus est mecum commune per orbem"
            },
            {
                "verse": "Imperium, video regnis incumbere nostris"
            },
            {
                "verse": "Grande malum, video Solymorum ascendere ab urbe"
            },
            {
                "verse": "Tempestatem atram, quae nos vexabit, ut alto"
            },
            {
                "verse": "Vexantur, quoties deprensi in fluctibus altis"
            },
            {
                "verse": "Praecipiti nymbo et ventorum turbine nautae."
            },
            {
                "verse": "Expectant grave naufragium, supremaque fata."
            },
            {
                "verse": "Ne novus iste timor, legi praesagia vatum,"
            },
            {
                "verse": "Iudaeum annales, divini loquasque Sibyllas,"
            },
            {
                "verse": "Legi omnes astrorum ignes labentia coelo"
            },
            {
                "verse": "Saecula dinumerans, et quanquam sydera certam"
            },
            {
                "verse": "Non faciant inspecta fidem, quia sola voluntas"
            },
            {
                "verse": "Istud opus divina facit, tamen omnia tristi"
            },
            {
                "verse": "Mente putans tempus bellorum instare diesque"
            },
            {
                "verse": "Adventare malos, Christumque exire videbam."
            },
            {
                "verse": "Eius in Assyriis quondam ieiunia terris"
            },
            {
                "verse": "Ut vidi, accessi explorans hominemne Deumne"
            },
            {
                "verse": "Praeferret, didicique una sub imagine utrumque."
            },
            {
                "verse": "Temporeque ex illo quasi quodam intrinsecus orto"
            },
            {
                "verse": "Ulcere, debilior fieri, et tabescere coepi,"
            },
            {
                "verse": "Et piguit facti, quod inevitabile telum"
            },
            {
                "verse": "Praevidisse nocet, qui non cognoscitur ante"
            },
            {
                "verse": "Quam veniat, tantum gravis est cum vulnerat, ictus."
            },
            {
                "verse": "Iam prope consenui, mihi proxima fata putarem"
            },
            {
                "verse": "Si sineret natura animos concedere fato."
            },
            {
                "verse": "Vos quoque defectos video, nec ut ante vigorem"
            },
            {
                "verse": "Et vegetos alacri sensus praetendere vultu."
            },
            {
                "verse": "Omnibus innatus timor est, odiumque malorum."
            },
            {
                "verse": "Nec dolor arbitrii, sicut neque gaudia, nostri est."
            },
            {
                "verse": "Et nos haec mala conditio mortalibus aequat."
            },
            {
                "verse": "At neque tempus soli praevidimus illud,"
            },
            {
                "verse": "Praevidere alii lemures quoque barbara Memphis"
            },
            {
                "verse": "Novit, et Aegyptus, sua quae simulacra per illos"
            },
            {
                "verse": "Est mirata dies, aliquo quasi territa casu"
            },
            {
                "verse": "Et tremere, et moesto pallorem ducere vultu."
            },
            {
                "verse": "Nec velut ante loqui, mutisque silentia templis"
            },
            {
                "verse": "Observasse, novos testantia signa tumultus."
            },
            {
                "verse": "Ipsa quoque armata acies concurrere coelo"
            },
            {
                "verse": "Audiit alpinos trepidans Germania motus."
            },
            {
                "verse": "Scimus et ex gelidis tepidum manasse cruorem"
            },
            {
                "verse": "Fontibus, et noctu medias ululasse per urbes"
            },
            {
                "verse": "Pane truces agitante Lupos, rabiemque ferente."
            },
            {
                "verse": "Sic fuit omnibus hoc tam formidabile tempus"
            },
            {
                "verse": "Spiritus, tam horrenda lues nostratibus umbris,"
            },
            {
                "verse": "Ut stygio quae in coeno habitant coeli astra perosa"
            },
            {
                "verse": "Indociles larvae postquam didicere voluta"
            },
            {
                "verse": "Saecula dena quater, vicinaque tempora gentis"
            },
            {
                "verse": "Christidos, ad Plutonem ierint sibi tuta rogantes"
            },
            {
                "verse": "Septa, ratae ad stygias bella ingressura lacunas."
            },
            {
                "verse": "Indoluere igitur merito regna omnia, quando"
            },
            {
                "verse": "Communi commune malum moerore dolendum est."
            },
            {
                "verse": "Haec nova pernicies serpens Asiana per arva"
            },
            {
                "verse": "Nuper in Europam Paulo duce venit. Athenas,"
            },
            {
                "verse": "Aemathios postquam populos indagine clausit,"
            },
            {
                "verse": "Iam tenet, et ducens pelagus sinuosa per altum"
            },
            {
                "verse": "Retia, dispositis etiam per flumina nassis"
            },
            {
                "verse": "Indulget capturae hominum. Dionysius istos"
            },
            {
                "verse": "Incidi in casses, alios Dionysius inter"
            },
            {
                "verse": "Mortales tantus quanta inter sydera luna est."
            },
            {
                "verse": "Heu damnum grave, quod nulla queat arte rependi."
            },
            {
                "verse": "Attica tota ruit, ruit omnis Graecia, surgunt"
            },
            {
                "verse": "Quae rapiant etiam Ausonios incendia fines."
            },
            {
                "verse": "Quae mihi subducant altae capitolia Romae."
            },
            {
                "verse": "O comites quonam nostrae discrimine sint res"
            },
            {
                "verse": "Cernitis. In medium si quod prudentia forsan"
            },
            {
                "verse": "Consilium vobis aperit, proponite. Tuque"
            },
            {
                "verse": "Imprimis quae mente vales Tritonia fare.\""
            },
            {
                "verse": "Iupiter haec. Contra Tritonia taliter orsa."
            },
            {
                "verse": "\"O Pater, haec tua nos omnes querimonia pulsat,"
            },
            {
                "verse": "Et quia cum genitor luget, sentire dolorem"
            },
            {
                "verse": "Pignora (quanquam illis fortunent omnia Divi)"
            },
            {
                "verse": "Vult pietas, et quod pariter nos una premit sors,"
            },
            {
                "verse": "Casibus involvens iisdem natosque patremque"
            },
            {
                "verse": "Et meus hic tanto magis incrudescit amaror,"
            },
            {
                "verse": "Quos neque consilio locus est, prudentia tantum"
            },
            {
                "verse": "Contra fata valet, quantum tua fulmina contra"
            },
            {
                "verse": "Vellus Arachnaeum, vel contra incendia sulfur."
            },
            {
                "verse": "Thura aras, et templa Deo divisque necesse est"
            },
            {
                "verse": "Cedere, et in terris isto splendore carendum est,"
            },
            {
                "verse": "Quatenus in melius rerum mutabilis ordo"
            },
            {
                "verse": "Nostra aget imperia atque vicem mutarit Olympus."
            },
            {
                "verse": "Quod, nisi me fallit mea mens, aliquando futurum est."
            },
            {
                "verse": "Et si quando? Roges, nihil hic tempore fandum,"
            },
            {
                "verse": "Namque sub obscuris res est abscondita causis,"
            },
            {
                "verse": "Tam grave non paucis vigilandum enigma diebus."
            },
            {
                "verse": "Nunc satis est vestigandi primordia quaedam"
            },
            {
                "verse": "Ponere, et eventus a longe ostendere tantos."
            },
            {
                "verse": "Hinc igitur fandi praesentem ducimus orsum,"
            },
            {
                "verse": "Cuncta vicissatim regnant, hoc sydera monstrant."
            },
            {
                "verse": "Nam modo Saturnus, modo Mars, modo Iuppiter annum"
            },
            {
                "verse": "Ducit, et hic iterumque iterumque revertitur ordo."
            },
            {
                "verse": "Hoc divi insinuant, nam qui Iudaica quondam"
            },
            {
                "verse": "Regna gubernabat, Christi modo regna gubernat."
            },
            {
                "verse": "Atque alter suffectus ei de plebe minorum"
            },
            {
                "verse": "Coelituum, lacerae cui sit custodia gentis."
            },
            {
                "verse": "Hoc elementa docent, etenim modo flumina inundant,"
            },
            {
                "verse": "Et sceptrum Neptunus habet, modo lubricus aer"
            },
            {
                "verse": "Crescit, et imperitat Iuno, modo mulciber ignem"
            },
            {
                "verse": "Aggerat, et terras Divum non ultima Vesta."
            },
            {
                "verse": "Cernite res hominum, sic regna feruntur et urbes,"
            },
            {
                "verse": "Utque suis rursum astra locis revolubilis aether"
            },
            {
                "verse": "Restituit, gentes ita prima in regna reportat."
            },
            {
                "verse": "Tempus erit quo Roma cadat, quo Persia surgat,"
            },
            {
                "verse": "Mox aliud tempus veniet, cum Roma resurgat:"
            },
            {
                "verse": "Persia quo pessum labatur, et omnia nutant,"
            },
            {
                "verse": "Et nulla in terris aeterna potentia. Cur non"
            },
            {
                "verse": "Ergo iterum nobis vetus est speranda potestas?"
            },
            {
                "verse": "Cur decus amissum maiestatemque tenemur"
            },
            {
                "verse": "Non ambire? Et Res non expectare secundas?"
            },
            {
                "verse": "Moeror eat, terris iterum dominabimur olim."
            },
            {
                "verse": "Sed tamen interea ne longa per ocia crescat"
            },
            {
                "verse": "Languor, et assidui mors sint aeterna dolores,"
            },
            {
                "verse": "Exercendum aliquod vitae genus. Orbita nunquam"
            },
            {
                "verse": "Clausa erit ad fraudes, iter inveniemus apertum"
            },
            {
                "verse": "Semper a insidias, orbem spoliabimus aeque"
            },
            {
                "verse": "Ac prius, et praeda in grandes consurget acervos."
            },
            {
                "verse": "Non erimus lucro, sed maiestate minores,"
            },
            {
                "verse": "Nam via quam fecit probitas ad sydera, cum sit"
            },
            {
                "verse": "Aspera, longa, madens multis sudoribus, arcta,"
            },
            {
                "verse": "Iniucunda, ferens semper vestigia in altum,"
            },
            {
                "verse": "Paucorum est. Quae noctis adit Cocytidos umbram"
            },
            {
                "verse": "Ampla, patens, mollis, blandissima sensibus omnes"
            },
            {
                "verse": "Allicit, hanc ineunt reges, hanc maxima carpit"
            },
            {
                "verse": "Pars hominum, nostram non evasura Charybdim."
            },
            {
                "verse": "Hinc nobis proventus erit, dominabimur istis,"
            },
            {
                "verse": "Clam tamen hic, alio orbe lethaea per antra,"
            },
            {
                "verse": "Illic imperium Ditis, fert regia Pluto"
            },
            {
                "verse": "Illis sceptra locis, et nos regnabimus illic."
            },
            {
                "verse": "Saepius ista graves meditando extinguite curas,"
            },
            {
                "verse": "Nec iactura viri unius te Iuppiter angat."
            },
            {
                "verse": "Non minus ad superos noster Dionysius ante"
            },
            {
                "verse": "Imperium Christi nobis regnantibus isset,"
            },
            {
                "verse": "Nam quodcunque Deus sibi destinat, undique cunctis"
            },
            {
                "verse": "Colligit ex regnis, fundo Phlegetontis ab imo"
            },
            {
                "verse": "Duceret in coelum si sub Phlegethonte laterent."
            },
            {
                "verse": "Vidimus his annis quando spoliavit avernum"
            },
            {
                "verse": "Tanta plebe trahens secum prima omnia saecla"
            },
            {
                "verse": "Non aliam reor ob causam nisi astra triumpho"
            },
            {
                "verse": "Intraret celebri Phlegethonte superbus,"
            },
            {
                "verse": "Iactabundus, et hoc tam grandi inflatus honore."
            },
            {
                "verse": "Non erat hic noster, nihil illo amisit adempto"
            },
            {
                "verse": "Regia Plutonis. Valeat male semper, acerbas"
            },
            {
                "verse": "Incidat in poenas, et emat sibi sanguine coelum.\""
            },
            {
                "verse": "Talia per noctem memorans in Apollinis antro"
            },
            {
                "verse": "Lenibat curas lemurum Iove nata Minerva."
            },
            {
                "verse": "Interea Paulus quae Gamaliele magistro"
            },
            {
                "verse": "Quae tradente Deo raptus super aethera quondam"
            },
            {
                "verse": "Audierat, magna Graiorum astante corona"
            },
            {
                "verse": "Non noctu, non luce silet, sermo ore redundans"
            },
            {
                "verse": "Aestuat, ut quotis Nilus sub sydere Cancri,"
            },
            {
                "verse": "Aethiopum volvens hyemes, attollitur altum,"
            },
            {
                "verse": "Ac proscissa novo foecundat iugera limo."
            },
            {
                "verse": "Nocte tamen cum solus adest Dionysius, intrat"
            },
            {
                "verse": "In freta lata magis, longeque a littore puppem"
            },
            {
                "verse": "Ire sinens ignota aliis secat aequora nautis."
            },
            {
                "verse": "Namque docebat uti flammis coelestibus olim"
            },
            {
                "verse": "Arserat, ut prostratus humi iam lumine captus"
            },
            {
                "verse": "Audierat procul ex alto resonantia miris"
            },
            {
                "verse": "Verba modis, instar tonitru quo nigra dehiscunt"
            },
            {
                "verse": "Nubila, quod fracto iaculatur fulmina coelo."
            },
            {
                "verse": "Utque manu ductus venisset in alta Damasci"
            },
            {
                "verse": "Moenia, ut exanimis triduum iacuisset aperto"
            },
            {
                "verse": "Lumine non caecultanti, sed funditus hausta"
            },
            {
                "verse": "Luce soporato similis, sensusque sepulto."
            },
            {
                "verse": "Ut mens rapta super coeli septemplicis astra,"
            },
            {
                "verse": "Astra super duodena, super glacialia tecta,"
            },
            {
                "verse": "Quae subiecta ferunt ingenti corpora motu,"
            },
            {
                "verse": "Et super Elysios ubi coelum immobile campos"
            },
            {
                "verse": "Audierat nostro quae sit fari ore nefandum."
            },
            {
                "verse": "Adiungebat uti superos digesserit author"
            },
            {
                "verse": "In populos et regna novem, quae missa per amplum"
            },
            {
                "verse": "Elysium, late varias funduntur in urbes."
            },
            {
                "verse": "Utque domo aeterna dies illuminat illas,"
            },
            {
                "verse": "Sole dies nostro decies lucentior, umbram"
            },
            {
                "verse": "Dixeris hanc, illi si sit collata, videri."
            },
            {
                "verse": "Illuc ire animas quae cum pietate relinquant"
            },
            {
                "verse": "Hanc molem, hoc antrum immundum morientis in horas"
            },
            {
                "verse": "Corporis, et studio accensus regna illa videndi."
            },
            {
                "verse": "\"O mens (clamabat) summi generosa Tonantis"
            },
            {
                "verse": "Progenies, mens ad divum consortia nata,"
            },
            {
                "verse": "Cur tamen ardenter amas haec tetra cadavera? Cur sic"
            },
            {
                "verse": "Desipis, ut cures nihil immortalia regna?"
            },
            {
                "verse": "Quae te hic oppressam tenet ignorantia? Cur non"
            },
            {
                "verse": "Fastidis miserae tam multa opprobria vitae?\""
            },
            {
                "verse": "His animo dictis coeli infundebat odorem,"
            },
            {
                "verse": "Frigidaque ardenti corda inflammabat amore."
            },
            {
                "verse": "Famine inardescens isto Dionysius ibat"
            },
            {
                "verse": "In superos curis, ac versabatur Olympo."
            },
            {
                "verse": "Et quia dicendo veteres aequabat Achaeos"
            },
            {
                "verse": "Omne quod a magno rarum ac memorabile Paulo"
            },
            {
                "verse": "De populis, de principibus, de regibus orbis"
            },
            {
                "verse": "Aetherei, de terrestri regno atque senatu"
            },
            {
                "verse": "Christigenae gentis, tribus intellexerat annis,"
            },
            {
                "verse": "Mente manuque notans, in multa volumina misit"
            },
            {
                "verse": "Quae legat aeternis aetas ventura diebus."
            },
            {
                "verse": "Paulus in Assyriam missis rediturus Athenis"
            },
            {
                "verse": "Unxit eum palpans crines, et mystica fando"
            },
            {
                "verse": "Verba super. Populos ergo Hierophanta creatus"
            },
            {
                "verse": "Auxi, et in morem tractae propaginis, altas"
            },
            {
                "verse": "Quae gradiens vuis onerat pendentibus ulmos,"
            },
            {
                "verse": "Finit imas Christi sparsit documenta per urbes."
            },
            {
                "verse": "Quae dante incrementa Deo, venere per omnem"
            },
            {
                "verse": "Hellada, per Thraces, Aetola per oppida, perque"
            },
            {
                "verse": "Littus Acarnanum, per Thessala rura, per omnes"
            },
            {
                "verse": "Cyclada, Arcadiam penetrans, Lacedaemona et Argos,"
            },
            {
                "verse": "Chaonios montes, Laertiadasque colonos,"
            },
            {
                "verse": "Chalcida et Euboicas arces altamque Corinthum."
            },
            {
                "verse": "Continuo auspiciis post haec felicibus acta"
            },
            {
                "verse": "Ut saltem semel ante necem magnae ora parentis"
            },
            {
                "verse": "Quam spirare duras, et adhuc superesse ferebant,"
            },
            {
                "verse": "Cernat, in Assyrios sulcat freta longa penates."
            },
            {
                "verse": "Dumque ratis praeter Salaminia labitur arva"
            },
            {
                "verse": "Stans in puppe videt vix apparentia quaedam"
            },
            {
                "verse": "Culmina, qua surgit roseis aurora quadrigis."
            },
            {
                "verse": "\"Tunc, o Rector - ait - montes, qui nubila tangunt"
            },
            {
                "verse": "Vertice caeruleo contra, si nomina nosti,"
            },
            {
                "verse": "Si veluti nautis mos est intelligis orbem,"
            },
            {
                "verse": "Qui rogo?\" Et extenta monstrabat culmina dextra."
            },
            {
                "verse": "Mox intonsa levans a fluctibus ora magister,"
            },
            {
                "verse": "\"Assyrii - respondit - habent ea regna coloni."
            },
            {
                "verse": "Ulteriora colunt Arabes loca, proxima campos"
            },
            {
                "verse": "Porrigit Aegyptus, Nilo stagnante, palustres.\""
            },
            {
                "verse": "Ille autem sublimis apex Phoenica iuxta"
            },
            {
                "verse": "Littora ab Aegypto longe disiuncta profuso"
            },
            {
                "verse": "Aequore, purpureas ubi gignunt aequora conchas,"
            },
            {
                "verse": "Est Carmelus, apud gentes mons inclytus illas,"
            },
            {
                "verse": "Mons sacre, et veterum domus augustissima patrum,"
            },
            {
                "verse": "Quos antiquus Achab genuit, quibus ipsa feruntur"
            },
            {
                "verse": "Aeternos dare fata dies. Post illius aevum"
            },
            {
                "verse": "Praefuit Helias, quem post saecula dicunt"
            },
            {
                "verse": "Vivere, qua primo Seres sol aspicit ortu,"
            },
            {
                "verse": "Illa ego naufragio quondam defunctus et aestu"
            },
            {
                "verse": "Quo Neptunus aquas fundo eructabat ab imo,"
            },
            {
                "verse": "Iu iuga susceptis deveni altissima votis,"
            },
            {
                "verse": "Dum Caius regnabat adhuc, qui summa tenebant"
            },
            {
                "verse": "Tecta sens propter fontem, mihi talia fati."
            },
            {
                "verse": "Ista gubernator, tantum Dionysius hisce"
            },
            {
                "verse": "Ivit in affectum verbis, ut venerit ante"
            },
            {
                "verse": "Omnia Caesaream, montemque reviserit, ardens"
            },
            {
                "verse": "Cernere quae sancti coluere habitacula Vates."
            },
            {
                "verse": "Dumque subit montem, turmam descendere ab alto"
            },
            {
                "verse": "Vidit in arva virum, longa quibus ora rigebant"
            },
            {
                "verse": "Canicie, pullo sub amictu incedere longis"
            },
            {
                "verse": "Passibus, Heliadas, ut erant, ratus esse, citato"
            },
            {
                "verse": "Obviat incessu, vocemque in verba resolvens"
            },
            {
                "verse": "Scitatur tam solliciti quo tendere pergant."
            },
            {
                "verse": "Illi autem lachrymis setosa rigantibus ora"
            },
            {
                "verse": "Respondere diem matri adventasse supremam"
            },
            {
                "verse": "Christiparae, et celeri sese ire ad funera gressu."
            },
            {
                "verse": "His ubi novit verbis gentemque fidemque."
            },
            {
                "verse": "\"O Heliadae Vatum - dixit - generosa propago"
            },
            {
                "verse": "O sancti salvete patres, semel illius ora"
            },
            {
                "verse": "Ut videam, longis peragravi ambagibus undas"
            },
            {
                "verse": "Ionias ac Carpathias, prohibentibus Euris"
            },
            {
                "verse": "Saepius, et madidis in saxa ferentibus Austris."
            },
            {
                "verse": "Adversum per iter tandem proiectus ad ista"
            },
            {
                "verse": "Littora, vos memor Heliae, memor illius aevi"
            },
            {
                "verse": "Quo tenuere loco haec prisci montana prophetae"
            },
            {
                "verse": "Vos, inquam, vestrasque domos collegia veni"
            },
            {
                "verse": "Vestra salutat, et spelaea silentia visum."
            },
            {
                "verse": "Quae velut auditum est, vita modo functa solebat"
            },
            {
                "verse": "Visere, ut exilii virgo compescere huius"
            },
            {
                "verse": "Taedia, et exortum nato moriente dolorem."
            },
            {
                "verse": "Postquam viva minus licet illius ora tueri"
            },
            {
                "verse": "Sit mihi fas vita saltem defuncta videre."
            },
            {
                "verse": "Sumite me comitem, mea nec consortia vobis"
            },
            {
                "verse": "Sint onerosa Deus vobis me occurrere facit"
            },
            {
                "verse": "Relligione pari, studiisque aequalibus actum,"
            },
            {
                "verse": "Ut meus hic voti compos evaderet ardor.\""
            },
            {
                "verse": "Talia suppliciter fatus complectitur omnes."
            },
            {
                "verse": "Ergo simul carpsere viam, videre beatum"
            },
            {
                "verse": "Ante necem, cum guttur adhuc spiraret anhelum,"
            },
            {
                "verse": "Virginis os, pompa funus duxere frequenti"
            },
            {
                "verse": "Cum lachrymis, visa ista viro preciosa laborum"
            },
            {
                "verse": "Praemia, susceptique operis amplissima merces."
            },
            {
                "verse": "Inde pererratis sanctae regionibus orae"
            },
            {
                "verse": "Et rate conscensa, patrios remeavit ad agros."
            },
            {
                "verse": "Ast ubi Cretaeae tetigit confinia terrae,"
            },
            {
                "verse": "Navigium celeri quod se contendere cursu"
            },
            {
                "verse": "Diceret Italiam nactus, conscendit, et Euro"
            },
            {
                "verse": "Aspirante viam invasit, non moenia Romae"
            },
            {
                "verse": "Non Latias urbes, verum divina sonantem"
            },
            {
                "verse": "Sacramenta, tubam cupiens invisere Paulum."
            },
            {
                "verse": "Sed fuit eventu clausus labor ille sinistro,"
            },
            {
                "verse": "Nam licuit paucis, heu, praeceptore diebus"
            },
            {
                "verse": "Et sancto sermone frui, quia fata repente"
            },
            {
                "verse": "Demersere novi duo maxima lumina mundi."
            },
            {
                "verse": "Vidit ab excelso Petrum suprema trahentem"
            },
            {
                "verse": "(Heu facinus visu horrendum) suspiria ligno."
            },
            {
                "verse": "Vidit in ingeni peditumque equitumque tumultu"
            },
            {
                "verse": "Guttura fulmineo Paulum submittere ferro."
            },
            {
                "verse": "Et subito impulsus tanta impietate retorsit"
            },
            {
                "verse": "In sua regna pedem, totoque elanguit anno,"
            },
            {
                "verse": "Multa gemens, longoque implens totam Hellada luctu."
            },
            {
                "verse": "Redditus Argolicis hominem coelestia doctum"
            },
            {
                "verse": "Et terrena simul, voce aurea verba sonantem"
            },
            {
                "verse": "Nomine Hierotheum qui perlustraverat omnes"
            },
            {
                "verse": "Terrigenas, quaerens tot quod disceret orbe,"
            },
            {
                "verse": "Repperit, et magno longum convixit amore."
            },
            {
                "verse": "Hoc socio saepe in campos et amoena vireta"
            },
            {
                "verse": "Doctrinarum ibat spacians, solique meabant"
            },
            {
                "verse": "Saepe per Aonios montes gelidasque per umbras,"
            },
            {
                "verse": "Ad vada Permessi, propter Cephisidas undas."
            },
            {
                "verse": "Per legis loca culta novae, per agrestia rura"
            },
            {
                "verse": "Mosis, et ambibant dulci studia omnia gressu."
            },
            {
                "verse": "Cumque per id tempus late claresceret ingens"
            },
            {
                "verse": "Fama Thyanaici, Graiasque illustre per urbes"
            },
            {
                "verse": "Nomen Apollini, studui Dionysius omne"
            },
            {
                "verse": "Dogma viri perscrutari, cognoscere mores,"
            },
            {
                "verse": "Et tentare vias, atque intus et in cute visum"
            },
            {
                "verse": "Figere, ne Christi violare ovilia tabo"
            },
            {
                "verse": "Forte aliquo, revocans a relligione recenti"
            },
            {
                "verse": "Simplicium mentes ad sacra antiqua deorum."
            },
            {
                "verse": "Congressusque homini, Samium deprendit in illo"
            },
            {
                "verse": "Pythagoram, confectantem Zooastridas artes,"
            },
            {
                "verse": "Ac nostrae magnis fidei se aequare volentem"
            },
            {
                "verse": "Principibus, qualis Paulus, vel qualis Apollo."
            },
            {
                "verse": "Qualis erat petrae retinens cognomina Simon,"
            },
            {
                "verse": "Quem dixere Cepham, Christi post fata regentem"
            },
            {
                "verse": "Imperii molem, et fidei vexilla ferentem."
            },
            {
                "verse": "Admonuitque manum populo, ne forte bilinguem"
            },
            {
                "verse": "Susciperent, famae intentum et vulgaribus auris,"
            },
            {
                "verse": "Intus inane, foris nitidum, pictoque decorum"
            },
            {
                "verse": "Cortice vas, vappa redolens, et inutile rimis."
            },
            {
                "verse": "Ipse per arva vagum Pathmi scopulosa Ioannem"
            },
            {
                "verse": "Visit, et auditor sancto senioris ab ore"
            },
            {
                "verse": "Maxima narrantis de Christo arcana pependit."
            },
            {
                "verse": "Multaque Parthenices super oris imagine, et annis"
            },
            {
                "verse": "Multa super teneris nati, quo infantia pacto"
            },
            {
                "verse": "Sit traducta, quibus studiis adoleverit, et cum"
            },
            {
                "verse": "Vivebat cum matre puer maiusculus et cum"
            },
            {
                "verse": "Iam pubes et ephebus erat, rogitavit, et alta"
            },
            {
                "verse": "Mente recondebat magni senis enthea verba."
            },
            {
                "verse": "Plurima venturi didicit mysteria mundi"
            },
            {
                "verse": "Quae in librum mox ipse senex velata figuris"
            },
            {
                "verse": "Pluribus, et longa signorum ambage redegit."
            },
            {
                "verse": "Et cum multa forent ultro citroque locuti,"
            },
            {
                "verse": "Denuo in has voces soluit Dionysius ora."
            },
            {
                "verse": "\"O venerande pater cuius praesentia nostris"
            },
            {
                "verse": "Res quaedam est divina oculis, miracula certe"
            },
            {
                "verse": "Plurima testantur Christi numenque fidemque,"
            },
            {
                "verse": "Sed tamen in primis ea quae iuvenile per aevum"
            },
            {
                "verse": "Vidimus ad Thebes portis insigna centum"
            },
            {
                "verse": "Moenia, et Aethiopum sterili contermina coelo."
            },
            {
                "verse": "Iunctus Apollophani lunae astrorumque magistro"
            },
            {
                "verse": "Pubertate virens prima, cum sydera vellem"
            },
            {
                "verse": "Discere, et ut perhibent fata omnipotentia gentes,"
            },
            {
                "verse": "Transieram Graio Protaeum remige pontum,"
            },
            {
                "verse": "Et demum Thebas, quae succedentibus annis"
            },
            {
                "verse": "Urbs est dicta Iovis, faciens iter arida longum"
            },
            {
                "verse": "Per loca, deveni. Iam tertia fluxerat aestas"
            },
            {
                "verse": "Tertia hyems, Phryxique domos intrarat Apollo"
            },
            {
                "verse": "Nuper, et in vernos ibant nova pascua flores."
            },
            {
                "verse": "Ecce dies, medio dum sol sine nubibus axe"
            },
            {
                "verse": "Curreret, extemplo in noctem transivit opacam,"
            },
            {
                "verse": "Res horrenda oculis mortalibus, orta repente"
            },
            {
                "verse": "Murmura, et exanguis trepida pavor ingruit urbi."
            },
            {
                "verse": "Sydera miramur toto apparentia coelo,"
            },
            {
                "verse": "Sol aberat solus, qui protinus alitis instar"
            },
            {
                "verse": "Nulla suae linquens lucis vestigia fugit."
            },
            {
                "verse": "Castor in occasu rutilat, Capricornus in ortu,"
            },
            {
                "verse": "Pleiades, Hyades, et lapsi cornua Tauri"
            },
            {
                "verse": "Ac tria deltoton scribentia cernimus astra."
            },
            {
                "verse": "Ecce Aries summo gradiens altissimus orbe,"
            },
            {
                "verse": "Ecce Dionaei pisces, agnovimus urnam."
            },
            {
                "verse": "Navigat in stellis Argo, descendit in undas"
            },
            {
                "verse": "Iam Lepus, ascendit Cepheus per singula visum"
            },
            {
                "verse": "Fert magus, et coelum suspenso examinat ore."
            },
            {
                "verse": "Longe aberat nocturna Hecate, ne credere posses"
            },
            {
                "verse": "Defectum quem Luna facit, iam lucida toto"
            },
            {
                "verse": "Orbe per extremae currebat brachia Librae."
            },
            {
                "verse": "Per fora mortales quasi larvae obscura ferebant"
            },
            {
                "verse": "Ora, lucernarum accendunt ellychnia, supplent"
            },
            {
                "verse": "Igne diem, accensaeque faces per compita lucent."
            },
            {
                "verse": "Per freta mirantur nautae, per rura bubulci"
            },
            {
                "verse": "In mediis deprensi operis, remumque tenentes"
            },
            {
                "verse": "Illi, stivam isti verso modo lumine ad ortum"
            },
            {
                "verse": "Et modum ad occasum solem inter sydera quaerunt."
            },
            {
                "verse": "Conveniunt quibus est magni solertia mundi,"
            },
            {
                "verse": "Et causam insolitae noctis scrutantur, et umbrae,"
            },
            {
                "verse": "Quae subita totum abstulerit caligine solem."
            },
            {
                "verse": "Et cum nulla operis tanti apparent origo"
            },
            {
                "verse": "Causa ve, nonnullis vanis rationibus acti"
            },
            {
                "verse": "Iurabant solem aeternas iniisse tenebras."
            },
            {
                "verse": "Et velut absumpto lychni extinguuntur olivo,"
            },
            {
                "verse": "Materia flammis iam deficiente sepultum,"
            },
            {
                "verse": "Ac quaedam quasi longaevum vixisse Cometam"
            },
            {
                "verse": "Illuc usque dies tandem clausisse supremos,"
            },
            {
                "verse": "Mox ut ad aetatis iustae pervenerit annos,"
            },
            {
                "verse": "Ut terrena solent venturo obnoxia fato"
            },
            {
                "verse": "Corpora, quae vivunt, vitaeque carentia sensu."
            },
            {
                "verse": "Contra certare deos, et bella volebant"
            },
            {
                "verse": "Orta per Elysios parere haec miracula campos."
            },
            {
                "verse": "Tunc ego vana putans alii quaecunque ferebant,"
            },
            {
                "verse": "Vi mihi nescio qua vocemque animumque movente,"
            },
            {
                "verse": "Credite, clamavi luxato machina mundo"
            },
            {
                "verse": "Vel ruet haec ingens, atque in chaos acta recedet"
            },
            {
                "verse": "Ex oculis, aut ipse opifex qui condidit illam"
            },
            {
                "verse": "Nunc patitur, magnaque gemens sub mole fatiscit."
            },
            {
                "verse": "Quis mihi tunc haec verba pater, quis misit in ora"
            },
            {
                "verse": "Spiritus? Ignorans ut in haec praesagia lingua"
            },
            {
                "verse": "Curreret, et labens in vera oracula sermo"
            },
            {
                "verse": "Afflatam credi faceret mihi numine mentem?\""
            },
            {
                "verse": "Haec videre Arabes, Persae haec spectacula, et Indi"
            },
            {
                "verse": "Mirati haec signa infandae tam horrentia noctis."
            },
            {
                "verse": "Assyriae in primis gentes, Solymique penates,"
            },
            {
                "verse": "Unde erat his ortus tenebris moriente deorum"
            },
            {
                "verse": "Principe, et infernas Christo subeunte lacunas,"
            },
            {
                "verse": "Ut salvaret avos, et ab alto educeret orco."
            },
            {
                "verse": "Ingens ille tremor terrarum altissima frangens"
            },
            {
                "verse": "Viscera, et horribili collidens marmora planctu"
            },
            {
                "verse": "Quo manes agitante ferunt exisse sepulchris,"
            },
            {
                "verse": "Divinum testatur opus, sed Olympica nunquam"
            },
            {
                "verse": "Visa prius magis, humanas miracula mentes"
            },
            {
                "verse": "Credere adegerunt illo esse in corpore numen,"
            },
            {
                "verse": "Quod pelago, quod syderibus, dominatur et orco."
            },
            {
                "verse": "Nam motum quo terra tremit videre frequenter"
            },
            {
                "verse": "Mortales, neque divini praetendere quicquam"
            },
            {
                "verse": "Assolet, ipsum etenim terrestribus insita causis"
            },
            {
                "verse": "Vis ciet, et talem profert natura tumultum."
            },
            {
                "verse": "At nox illa diem subitis quae absorbuit umbris"
            },
            {
                "verse": "Dum foret opposito Phoebe contraria fratri"
            },
            {
                "verse": "Arguit obstrusum in tanto molimine, quod non"
            },
            {
                "verse": "Fas alia fuerat prodire ab origine numen."
            },
            {
                "verse": "\"O divine senex tu qui tam grandibus actis"
            },
            {
                "verse": "Tunc aderas, qui tantarum miracula rerum"
            },
            {
                "verse": "Intuitus, foelix verum foelicior olim"
            },
            {
                "verse": "Cum semper virides aurorae ascenderis hortos,"
            },
            {
                "verse": "Fundit aquam magnos ubi fons in quattuor amnes."
            },
            {
                "verse": "Missa sed ad praesens ea sint, tibi multa supersunt"
            },
            {
                "verse": "Ante illos navanda dies, cito desinet istud"
            },
            {
                "verse": "Exilium Cares iterum Lelegesque videbis"
            },
            {
                "verse": "Ac Lycios. Gaudens Ephebus te tota reverso"
            },
            {
                "verse": "Gestiet, et plausu fluet usque ad littora magno.\""
            },
            {
                "verse": "Omnia perficiens opera intermissa, Latini"
            },
            {
                "verse": "Coniurant cives Romani in fata Tyranni"
            },
            {
                "verse": "Et ferro armati solemne parant holocaustum."
            },
            {
                "verse": "Talia praesago fatum divinitus ore"
            },
            {
                "verse": "Complexus senior placidis ita vocibus orsus."
            },
            {
                "verse": "\"O bene confultum venturo talibus aevo"
            },
            {
                "verse": "Subsidiis, iecit qui fundamenta, columnas"
            },
            {
                "verse": "Incipit ingentes altis supponere tectis"
            },
            {
                "verse": "Christus, ut in coelum moles altissima surgat."
            },
            {
                "verse": "O Pauli longe foelix labor, insita, Christo"
            },
            {
                "verse": "Auspice, in ingentes surgunt plantaria ramos."
            },
            {
                "verse": "Macte animo, macte ingenio, doctissime Graium,"
            },
            {
                "verse": "Insta operi, ne perde dies, imitare magistrum."
            },
            {
                "verse": "Luxuriant segetes, ubi sudavere coloni,"
            },
            {
                "verse": "Atque ubi depresso genuerunt vomere tauri."
            },
            {
                "verse": "Et quia iam dudum gentis primaria nostrae"
            },
            {
                "verse": "Lumina sub magno Romae occubuere Tyranno,"
            },
            {
                "verse": "Te decet o Dyonisi oras accedere ad illas,"
            },
            {
                "verse": "Ac fidei praestare operam, quasi culta rigando"
            },
            {
                "verse": "Arva, latinorumque animos firmare loquendo."
            },
            {
                "verse": "Roma caput rerum est. Romam Deus esse suorum"
            },
            {
                "verse": "Pontificum sedem statuit, quibus omnia cedant"
            },
            {
                "verse": "Regna, quibus reges ipsi quoque sceptra Latini"
            },
            {
                "verse": "Submittant, quorum acclives vestigia adorent."
            },
            {
                "verse": "Ito igitur, nec te Graium cura ulla retardet,"
            },
            {
                "verse": "Ipse subito humeris onus hoc, populosque movebo"
            },
            {
                "verse": "Non solum ad Christi imperium, sed ad omnia Pauli"
            },
            {
                "verse": "Scita, per Aemathios iam promulgata penates,"
            },
            {
                "verse": "Per Galatas, transmissa Rhodum, transmissa Corynthum,"
            },
            {
                "verse": "Haec ego dum fando coelum hoc haurire licebit"
            },
            {
                "verse": "Firmabo, et verbis quodam velut amne rigabo."
            },
            {
                "verse": "Non eget ignavis Christus, somnum, ocia, mensas,"
            },
            {
                "verse": "Deliciasque suis adimens iubet ista relinqui"
            },
            {
                "verse": "Terrigenis, quibus est vitae spes nulla futurae"
            },
            {
                "verse": "Vade, meo Dyonisi urbem solare Latinam"
            },
            {
                "verse": "Nomine, Clementem cui sceptra et regna reliquit"
            },
            {
                "verse": "Simon Petrus adhuc vivens, sociosque saluta.\""
            }
        ]
    ]
}