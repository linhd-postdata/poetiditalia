{
    "author": "Marcantonio Aldegati",
    "title": "elegiae",
    "url": "http://www.poetiditalia.it/texts/ALDEGATI|eleg|001",
    "text": [
        [
            {
                "verse": "Marci Aldegathi Mantuani elegia ad magnificumet clarissimum equitem ac iuri utriusque doctoremdominum Bernardum Bembum dominum praecipuum,Venetae urbis lumen"
            }
        ],
        [
            {
                "verse": "Mos erat antiquis, si quando nupta marito"
            },
            {
                "verse": "Barbara Romano foemina, Bembe, foret,"
            },
            {
                "verse": "Hanc ad Iunonis deducere templa, priusquam"
            },
            {
                "verse": "Intraret thalamum coniugis illa sui."
            },
            {
                "verse": "Hac stabat nivea succinctus veste sacerdos,"
            },
            {
                "verse": "Huius erat sacrae barbara iuncta manu."
            },
            {
                "verse": "Idem de nitida tondebat fronte capillos,"
            },
            {
                "verse": "Secta suis digitis turpis et unguis erat."
            },
            {
                "verse": "Denique quod fuerat non aptum corpore toto,"
            },
            {
                "verse": "Aere sacro excisum protinus illud erat."
            },
            {
                "verse": "Hoc erat ut, patrios mores oblita, per omne"
            },
            {
                "verse": "Tempus Romano viveret illa modo."
            },
            {
                "verse": "Sic tu, si qua meis fuerint vitiosa libellis,"
            },
            {
                "verse": "Uti Romano more, poeta, velis."
            },
            {
                "verse": "Te resecare iuvet quod docta non erit aure"
            },
            {
                "verse": "Admissum: nam te iudice tutus ero."
            },
            {
                "verse": "Iudicio laudata tuo mea pagina vivet,"
            },
            {
                "verse": "Vivet, nec scombris metuet illa dari."
            },
            {
                "verse": "Optima laudato laus est quae manat ab ore,"
            },
            {
                "verse": "Virtutis vera gloria laude nitet."
            },
            {
                "verse": "Pagina nostra licet tenerum decantet amorem,"
            },
            {
                "verse": "Ne renue: immensum numen et ille tenet."
            },
            {
                "verse": "Triste Chaos dubias hunc primum misit in auras,"
            },
            {
                "verse": "Huius ut imperio subdita cuncta forent."
            },
            {
                "verse": "Semina concordi rerum sub pace ligavit,"
            },
            {
                "verse": "Quas tribuit metas nec superare valent."
            },
            {
                "verse": "Hoc lumen coeli patuit, sunt omnia nutu"
            },
            {
                "verse": "Huius facta dei, qui fera regna quatit."
            },
            {
                "verse": "Ille deos quoscumque sua face fulminat, arcu"
            },
            {
                "verse": "Ignifero humanum concutit ille genus."
            },
            {
                "verse": "Quicquid conspicuum est, toto quid in aethere lucet,"
            },
            {
                "verse": "Hoc Amor humanis indicat ingeniis."
            },
            {
                "verse": "Ille voluptatis comes est, ille omnia novit:"
            },
            {
                "verse": "Hei mihi, quod nunquam noscere se potuit!"
            },
            {
                "verse": "Nil est praeclarum in terris quin causa Cupido"
            },
            {
                "verse": "Non extet; superum temperat ille vices."
            },
            {
                "verse": "Elevat hic animas summi ad fastigia coeli,"
            },
            {
                "verse": "Cum superisque pari nos facit ire gradu."
            },
            {
                "verse": "Nulla potest illum violentia tangere, cum sit,"
            },
            {
                "verse": "Heu, tamen ex omni parte timendus Amor."
            },
            {
                "verse": "Huic cessit Phoebus, totum qui illuminat orbem,"
            },
            {
                "verse": "Sponte sua huic cedunt numina cuncta deo."
            },
            {
                "verse": "Artibus ille bonis viget inclytus, ille sorores"
            },
            {
                "verse": "Pierides secum semper habere cupit."
            },
            {
                "verse": "Maximus hic vatum est, nec erit bonus ille poeta,"
            },
            {
                "verse": "Liber Amoris erit fulmine si quis erit."
            },
            {
                "verse": "Facundum me fecit Amor: ni nostra sagittis"
            },
            {
                "verse": "Pectora fixisset, segnis inersque forem."
            },
            {
                "verse": "Fulvia, cuius Amor nitidis se spectat ocellis,"
            },
            {
                "verse": "Eripuit saevae stamina nostra neci."
            },
            {
                "verse": "Et tu, quem voluit nostri tutamen honoris"
            },
            {
                "verse": "Esse deus, tantae pars bona sortis eris."
            },
            {
                "verse": "Te duce sydereos ducar sublimis ad axes,"
            },
            {
                "verse": "Aeternus Bembi munere dicar ego."
            },
            {
                "verse": "Expectent alii praeconia maxima regum:"
            },
            {
                "verse": "Est mihi sat Bembo posse placere meo."
            }
        ],
        [
            {
                "verse": "Nonne satis fuerant quaecunque pericula tellus,"
            },
            {
                "verse": "Nonne satis tumidi quae parat unda maris?"
            },
            {
                "verse": "An non mortali generi coelestia praebent"
            },
            {
                "verse": "Numina, quo nigros possit adire lacus?"
            },
            {
                "verse": "Si non in nostrum pectus tua tela, Cupido,"
            },
            {
                "verse": "Iactaresque faces, altera tela, tuas,"
            },
            {
                "verse": "Hoc etiam nobis deerat, quos omnia vexant"
            },
            {
                "verse": "Et nequeunt quorum flectere damna deos."
            },
            {
                "verse": "Vix ego crediderim coelo sua numina inesse;"
            },
            {
                "verse": "Et si sint, surdis auribus esse reor."
            },
            {
                "verse": "Undique poena manet nos tristes, omnia vexant"
            },
            {
                "verse": "Atque aliquid semper quo pereamus inest."
            },
            {
                "verse": "Hic deus in nostrum bacchatur pectus et omnis"
            },
            {
                "verse": "Concutit ille homines, concutit ille deos."
            },
            {
                "verse": "Et puer et deus est et habet sua iura Cupido:"
            },
            {
                "verse": "Quicquid mundus habet sub sua regna trahit."
            },
            {
                "verse": "Terribile hoc monstrum in terris natura creavit,"
            },
            {
                "verse": "Liberius nobis mortis ut esset iter."
            },
            {
                "verse": "Non tutum coelum, non tutum noscimus aequor,"
            },
            {
                "verse": "Ipsa tremit tellus, Tartara saeva tremunt."
            },
            {
                "verse": "Suggerit hic lachrymas et sunt in amore querelae"
            },
            {
                "verse": "Singultusque graves et sine voce dolor."
            },
            {
                "verse": "Diminuit famam, mentem consumit et omne"
            },
            {
                "verse": "Ingenium fuscat vimque decusque rapit."
            },
            {
                "verse": "Perdit et humanam dulci medicamine gentem,"
            },
            {
                "verse": "Immodicas parvo tempore perdit opes."
            },
            {
                "verse": "Hoc nullum carmen, non haerba nocentior ulla,"
            },
            {
                "verse": "Hic hominum mentis in sua vota trahit."
            },
            {
                "verse": "Non alio socios Ithaci medicamine Circe"
            },
            {
                "verse": "Esse boves fecit, fecit et esse lupos."
            },
            {
                "verse": "Crediderim tali nympham medicamine nautas"
            },
            {
                "verse": "Scyllam sub proprio continuisse sinu."
            },
            {
                "verse": "Non alio cantu Sirenes credere dignum est"
            },
            {
                "verse": "In Siculo puppes detinuisse mari."
            },
            {
                "verse": "Quod neque fas et iura sinunt, natura pudorque"
            },
            {
                "verse": "Usus et ipse vetat, saeve Cupido, facis;"
            },
            {
                "verse": "In te cura placens, in te viget aegra voluptas:"
            },
            {
                "verse": "Spicula plus aloes quam tua mellis habent."
            },
            {
                "verse": "Gaudia quae praebes duro sunt mixta dolore,"
            },
            {
                "verse": "Suspectos reddis qui tua castra colunt."
            },
            {
                "verse": "Iuppiter hamatis quid non tulit ipse sagittis?"
            },
            {
                "verse": "Quas non est passus ferre in amore notas?"
            },
            {
                "verse": "Europen rapuit placidi sub imagine tauri,"
            },
            {
                "verse": "Mnemosinen pastor, Daelia Parrhasida."
            },
            {
                "verse": "Hic etiam Coei natam confixus amore"
            },
            {
                "verse": "Fulminea tectus contemeravit ave."
            },
            {
                "verse": "Ipseque Thestiaden, pluma circumdatus alba,"
            },
            {
                "verse": "Callidus attraxit sub sua iura deus."
            },
            {
                "verse": "Coniugis Alcmenen decepit imagine falsi,"
            },
            {
                "verse": "Decidit et Danaes aureus in gremium."
            },
            {
                "verse": "Ussit et hic Semelen rapuitque Aeolida serpens,"
            },
            {
                "verse": "Tactus et hic Alopes saepius igne fuit."
            },
            {
                "verse": "Non ille erubuit, sceptri gravitate relicta,"
            },
            {
                "verse": "Huius in amplexu concubuisse deae."
            },
            {
                "verse": "Hic etiam exarsit pueri Ganymedis amore:"
            },
            {
                "verse": "Venantem hunc uncis unguibus arripuit."
            },
            {
                "verse": "Circumstant pavidi Troes, mirantur et ipsum"
            },
            {
                "verse": "Ascendentem auras: difugiuntque canes,"
            },
            {
                "verse": "Et nemus omne sonat, clamoribus intonat aether;"
            },
            {
                "verse": "Ipsae hostem aspiciunt inter inane ferae."
            },
            {
                "verse": "Quid medicae inventor curae non passus amore?"
            },
            {
                "verse": "Nil valuere artes, nil valuere minae,"
            },
            {
                "verse": "Nil valuit dixisse: \"Puer, depone sagittas:"
            },
            {
                "verse": "Hae mihi conveniunt, qui fera bella gero\"."
            },
            {
                "verse": "Arsit enim gravius quam si cessisset Amori:"
            },
            {
                "verse": "Nescit Amor magnis cedere numinibus."
            },
            {
                "verse": "O quantum est questus, quotiens quaesivit in haerbis"
            },
            {
                "verse": "Auxilium, nec opem praestitit haerba deo!"
            },
            {
                "verse": "O quotiens captus pueri vesanus amore"
            },
            {
                "verse": "Oebalii, immodicas concidit in lachrymas!"
            },
            {
                "verse": "Gavisus quotiens forti certare palaestra!"
            },
            {
                "verse": "Sparthano o quotiens ludere pancratio!"
            },
            {
                "verse": "Omnia perpessus deus est, modo posset amanti"
            },
            {
                "verse": "Blandiri et puero tradere suaviolum."
            },
            {
                "verse": "Quem non vincis Amor, quem non tua spicula laedunt?"
            },
            {
                "verse": "Non matri parcunt improba tela tuae."
            },
            {
                "verse": "Pressa furore gravi Cnidon atque Amathunta reliquit"
            },
            {
                "verse": "Et Colchos odit Idaliumque iugum."
            },
            {
                "verse": "Illi sola fuit curae Panchaica tellus,"
            },
            {
                "verse": "Cum faciem vidit, pulcher Adoni, tuam;"
            },
            {
                "verse": "Et fuit huic studium maculoso tegmine lincis"
            },
            {
                "verse": "Membra tegi atque humeris retia ferre suis,"
            },
            {
                "verse": "Desertisque aris latebras ambire ferarum"
            },
            {
                "verse": "Antraque nexilibus cingere caeca plagis."
            },
            {
                "verse": "Saepius haec timidas percussit harundine damas,"
            },
            {
                "verse": "Saepe vagos lepores illa secuta cane."
            },
            {
                "verse": "O quotiens passa est venando laedere plantas!"
            },
            {
                "verse": "Sentibus o quotiens eviolare manus!"
            },
            {
                "verse": "Saepe legit flores, florum facit illa corollas,"
            },
            {
                "verse": "Subtilibus sertis inserit illa rosas."
            },
            {
                "verse": "Candida si quando laeserunt pectora vepres,"
            },
            {
                "verse": "\"Haec iuvenis patior - dixit - amore mei,"
            },
            {
                "verse": "Et paterer quaecunque gravi mihi vulnera telo"
            },
            {
                "verse": "Infigit qui me cogit amare nimis,"
            },
            {
                "verse": "Brachia dum tenero possem circumdare collo"
            },
            {
                "verse": "Et retinere meo gaudia nostra sinu."
            },
            {
                "verse": "Sed fugit et nostros spernit meus ignis amores"
            },
            {
                "verse": "Sectaturque truces in mea damna feras\"."
            },
            {
                "verse": "Terrarum Alcidem victorem vicit et asper"
            },
            {
                "verse": "Mars tantam haud potuit vincere nequiciam."
            },
            {
                "verse": "Aequoreis qui regnat aquis te vincere nulla"
            },
            {
                "verse": "Arte vel ingenio sive liquore potest."
            },
            {
                "verse": "Consumunt tantae quemcunque liquamina flammae;"
            },
            {
                "verse": "Viribus, heu, nullis improbe cedis Amor!"
            },
            {
                "verse": "Sed cum tota tibi superorum gloria cessit,"
            },
            {
                "verse": "Parcere mortali debueras generi."
            },
            {
                "verse": "Non est armatis aequum concurrere nudos,"
            },
            {
                "verse": "Vincere mortalem gloria nulla deo."
            },
            {
                "verse": "Aurea tela geris, rapido circumdatus igni,"
            },
            {
                "verse": "Attrahis in flammas pectora nostra tuas."
            },
            {
                "verse": "Effugere haud quisquam valet improba tela, nec ulli"
            },
            {
                "verse": "Fas est alato te superare pede,"
            },
            {
                "verse": "Ventilat a tergo quoniam tibi penna nitenti,"
            },
            {
                "verse": "Quam celeres possunt vix superare Noti."
            },
            {
                "verse": "Caecum lumen habes, cernis tamen, improbe, quae sunt"
            },
            {
                "verse": "Arte vel ingenio condita sive fide."
            },
            {
                "verse": "In nos debueras fatis melioribus uti"
            },
            {
                "verse": "Et superas homini conciliare vices."
            },
            {
                "verse": "Hoc erat imperium maius tibi: vincere summos"
            },
            {
                "verse": "Et sinere imbelles vivere more suo."
            }
        ],
        [
            {
                "verse": "Candida bacca, meae digitos tactura puellae,"
            },
            {
                "verse": "A cuius concha Cypria vecta fuit,"
            },
            {
                "verse": "Quam faber in Sicula radiavit Mulciber Aetna,"
            },
            {
                "verse": "Quam Steropis fulvo clausit in orbe manus,"
            },
            {
                "verse": "Bractea lassarunt cuius fera membra Cyclopum,"
            },
            {
                "verse": "Incude in dura dum rude stabat opus,"
            },
            {
                "verse": "Attinges si quando manus, quibus urimur et quis"
            },
            {
                "verse": "Ante meum tempus cogor adire necem,"
            },
            {
                "verse": "Fac teneas nostrum niveo sub pectore nomen,"
            },
            {
                "verse": "Obses tu fidei pignus et esse velis."
            },
            {
                "verse": "Ad dominam properas, quae te candore nitenti,"
            },
            {
                "verse": "Quae non calcatas vincit in orbe nives,"
            },
            {
                "verse": "Virginea qua lecta manu minus alba videntur"
            },
            {
                "verse": "Lilia, qua surgunt alba ligustra minus."
            },
            {
                "verse": "Non te poeniteat formosae membra puellae"
            },
            {
                "verse": "Tangere: lucidius nam tibi lumen erit."
            },
            {
                "verse": "Ut matutinis radiis percussa nitescit"
            },
            {
                "verse": "Gemma magis, lumen sic tibi maius erit,"
            },
            {
                "verse": "Cum te lustrabunt vincunt quae lumina solem:"
            },
            {
                "verse": "Certabis Phariis lumine margaritis."
            },
            {
                "verse": "Digna Cleopatrae fies gestarier aure,"
            },
            {
                "verse": "Romanos bello digna movere duces."
            },
            {
                "verse": "Tu roseis fueris si quando admota labellis,"
            },
            {
                "verse": "Quanta tibi dabitur gratia, quantus honor!"
            },
            {
                "verse": "Syderei nihil arca Iovis te maius habebit,"
            },
            {
                "verse": "Par tibi nullus erit purus in orbe lapis."
            },
            {
                "verse": "Tu quoscumque homines, tali madefacta liquore,"
            },
            {
                "verse": "In proprio coges te retinere sinu."
            },
            {
                "verse": "Te cupient reges amplecti; iis grata voluptas,"
            },
            {
                "verse": "Iis erit aeternum conspicuumque decus."
            },
            {
                "verse": "Ille liquor quoscumque potest sanare dolores,"
            },
            {
                "verse": "Ille liquor mentes reddere corporibus,"
            },
            {
                "verse": "Hei mihi, sed duro vinctum per brachia nodo"
            },
            {
                "verse": "Me tenet, arbitrio nec sinit esse meo."
            },
            {
                "verse": "Humida anhelanti pugnantibus oscula linguis"
            },
            {
                "verse": "Quae data sunt, memori pectore semper erunt."
            },
            {
                "verse": "Haec me perpetuis religatum in amore catenis"
            },
            {
                "verse": "Oscula non alibi vivere posse sinunt."
            },
            {
                "verse": "Non Aurora meos seiungere posset amores,"
            },
            {
                "verse": "Non quam formosus perculit Endimion;"
            },
            {
                "verse": "Illa nec in sylvis lacerum quae flevit Adonem"
            },
            {
                "verse": "Dissolvet collo vincula nexa meo."
            },
            {
                "verse": "Nulla meos poterit praedari foemina sensus:"
            },
            {
                "verse": "In me quod proprium est Fulvia sola tenet."
            },
            {
                "verse": "Arbitrium haec est sola meum praedata, tenebit"
            },
            {
                "verse": "Illud in aeternum, semper et huius ero."
            }
        ],
        [
            {
                "verse": "Illud formosi quo se speculantur ocelli,"
            },
            {
                "verse": "Qui sunt aeterni gloria prima Iovis,"
            },
            {
                "verse": "Ut videant quanta superent coelestia luce"
            },
            {
                "verse": "Lumina dentque mihi grandia saepe mala,"
            },
            {
                "verse": "Aes facit ut miserum spernas me in amore furentem,"
            },
            {
                "verse": "Exul et a proprio sim miser hospitio."
            },
            {
                "verse": "At, si firma meum retinebant vincla furorem"
            },
            {
                "verse": "Et tibi si fidei quidve timoris erat,"
            },
            {
                "verse": "Debuerat speculum nunquam mea solvere vincla,"
            },
            {
                "verse": "Tam duram nec te reddere luce tua."
            },
            {
                "verse": "Exemplum vani Narcissi praebeat unda,"
            },
            {
                "verse": "Non tali quamvis digna sit haerba rosa."
            },
            {
                "verse": "Vidi ego pampineis oneratas vitibus ulmos,"
            },
            {
                "verse": "Quarum decussit bruma repente decus."
            },
            {
                "verse": "Vidimus in bifero viridantia germina Paesto,"
            },
            {
                "verse": "Pallida quae subito facta fuere gelu."
            },
            {
                "verse": "Hei mihi, quam miserum est nimium se fidere rebus,"
            },
            {
                "verse": "Quas rapit una dies, quas vorat hora brevis!"
            },
            {
                "verse": "Nil est perpetuum in terris: vorat omnia tempus;"
            },
            {
                "verse": "Anceps forma bonum est et decus illa breve."
            },
            {
                "verse": "Tempus obest formae, sunt omnia subdita morti:"
            },
            {
                "verse": "Quicquid sub coelo est lurida fata trahunt."
            },
            {
                "verse": "Qua periere virum tot millia Troia ruitque,"
            },
            {
                "verse": "Hanc tandem ad Ditem misit avara dies."
            },
            {
                "verse": "Aetas cuncta rapit, mors improba destruit omne"
            },
            {
                "verse": "Et nihil est de quo non velit esse potens."
            },
            {
                "verse": "Illa rapit quodcumque placet, quodcumque decorum,"
            },
            {
                "verse": "Formosisque solet semper obesse magis."
            },
            {
                "verse": "Dum rosea est aetas, dum floret culta iuventus,"
            },
            {
                "verse": "Utendum est: celeri labitur illa pede."
            },
            {
                "verse": "In te cum suberit tacito pede fessa senectus,"
            },
            {
                "verse": "Moerebis dulcis praeteriisse dies."
            }
        ],
        [
            {
                "verse": "Semper erit nostris oculis invisa fenestra"
            },
            {
                "verse": "Unde tot in nostrum tela ruere iecur,"
            },
            {
                "verse": "Cum mortem auratae mihi non tribuere sagittae,"
            },
            {
                "verse": "Adsit cum vitae mors nisi laeta bonae."
            },
            {
                "verse": "Quam nimium poterat felix occumbere Cadmus"
            },
            {
                "verse": "Ante cruentatas Martis in angue manus!"
            },
            {
                "verse": "Tot miseros natos, tot pignora chara nepotes,"
            },
            {
                "verse": "Vidisset nunquam tam fera fata pati."
            },
            {
                "verse": "Quam bene rupissent Priamo sua fila sorores,"
            },
            {
                "verse": "Cum fuit Herculea dirruta Troia manu!"
            },
            {
                "verse": "Natorum non ille necem, non regna cremari,"
            },
            {
                "verse": "Non turpi natas conditione premi,"
            },
            {
                "verse": "Non sua vidisset laniari corpora ferro,"
            },
            {
                "verse": "Esset Cisseis non imitata canem."
            },
            {
                "verse": "Cedendum dum fata sinunt, dum tempora praebent,"
            },
            {
                "verse": "Imponit finem dum Libytina malis."
            },
            {
                "verse": "Nunc vitam infelix extrema per omnia duco,"
            },
            {
                "verse": "Inque meum iurant numina cuncta caput."
            },
            {
                "verse": "Cum vacuus curis et eram cum liber ab omni"
            },
            {
                "verse": "Servitio, poteram tunc ego morte premi:"
            },
            {
                "verse": "Non Amor, insidiae, non me vexasset acerbae"
            },
            {
                "verse": "Conditio sortis, non genus omne mali."
            },
            {
                "verse": "Vidi ego qui dulci potuere occumbere morti,"
            },
            {
                "verse": "Parva quibus miseram praebuit hora necem."
            },
            {
                "verse": "Vivimus in lachrymis, vita est nihil: omnia perdunt"
            },
            {
                "verse": "Tempora, sors variat quae bona sunt hominum."
            },
            {
                "verse": "Urimur, in gelida glacie consumimur igni,"
            },
            {
                "verse": "Morteque vivaci pectora nostra iacent."
            },
            {
                "verse": "Omne quod est miserum patimur sub Amore merentes;"
            },
            {
                "verse": "Quod sit, amante potest tristius esse nihil."
            },
            {
                "verse": "Dii faciant tantos possim finire dolores"
            },
            {
                "verse": "Et fugiat tristi pectore vita meo,"
            },
            {
                "verse": "Si mea perpetuo debentur corda dolore"
            },
            {
                "verse": "Divelli, nec sit qui mihi praestet opem,"
            },
            {
                "verse": "Nullaque mortali generi diuturna voluptas"
            },
            {
                "verse": "Detur et hic possit firmius esse nihil."
            },
            {
                "verse": "Saepe mihi dixi fatis venientibus ultro:"
            },
            {
                "verse": "\"Non est cur fugias, Marce miselle, necem\"."
            },
            {
                "verse": "Optatis non semper adest sors ultima votis;"
            },
            {
                "verse": "Felix o nimium qui sine labe cadit!"
            }
        ],
        [
            {
                "verse": "Littoreas inter myrtos cum nuda iaceret"
            },
            {
                "verse": "Alma Venus, secum nudus et esset Amor"
            },
            {
                "verse": "Et suavi Charites implerent carmine littus"
            },
            {
                "verse": "Et Paphiae volucres murmura blanda darent,"
            },
            {
                "verse": "Seposuit viridi nitidissima gramine membra"
            },
            {
                "verse": "Et sua sunt somno lumina pressa gravi."
            },
            {
                "verse": "At se qui facili nescit praebere quieti,"
            },
            {
                "verse": "Carpere quem volucris non sinit aura moram,"
            },
            {
                "verse": "Clam fugit et tenerae linquit penetralia matris:"
            },
            {
                "verse": "Per freta, per terras et per inane volat."
            },
            {
                "verse": "Excutitur somno Venus aurea, nec puer ille"
            },
            {
                "verse": "Tangitur et vacuo se videt esse thoro;"
            },
            {
                "verse": "Clamat et e roseo suspiria pectore fundit"
            },
            {
                "verse": "Et placido tales mittit ab ore sonos:"
            },
            {
                "verse": "\"Viderit in triviis errantem si quis Amorem,"
            },
            {
                "verse": "Qui mea, nescio quo numine, regna fugit,"
            },
            {
                "verse": "Perculerit nostras verus si nuncius aures,"
            },
            {
                "verse": "Immemor obsequii non erit alma Venus:"
            },
            {
                "verse": "Oscula grata dabit, sed si modo duxerit illum,"
            },
            {
                "verse": "In se quicquid habet dulcius illa dabit."
            },
            {
                "verse": "Insignis puer est, nitido non ille colore,"
            },
            {
                "verse": "Igne sed ardenti corpora nuda tegit."
            },
            {
                "verse": "Ardentes oculos huc illuc vertit et acri"
            },
            {
                "verse": "Lumine, non qualis nosse sit ille decet."
            },
            {
                "verse": "Dulcia quae tenero formantur verba palato"
            },
            {
                "verse": "Non audita suo verba cadunt domino."
            },
            {
                "verse": "Irato non est quicquam crudelius illo;"
            },
            {
                "verse": "Decipit et ficto pectore verba fluunt."
            },
            {
                "verse": "Acriter alludit, munitus et arte dolosa est;"
            },
            {
                "verse": "Intonsum caput est, nullus ore pudor."
            },
            {
                "verse": "Illi parva manus, duro tamen utitur arcu,"
            },
            {
                "verse": "Quo superos vexat, quo freta saeva quatit,"
            },
            {
                "verse": "Tartara quo nequeunt securos ducere somnos,"
            },
            {
                "verse": "A cuius nemo vulnere sanus abit."
            },
            {
                "verse": "Explicat a tergo geminas, quibus evolat, alas,"
            },
            {
                "verse": "Nil quibus ignotum mundus habere potest."
            },
            {
                "verse": "Hic caeco tangit mortalia pectora telo:"
            },
            {
                "verse": "Unde ictus veniant noscere nemo potest."
            },
            {
                "verse": "Et pharetra ex humero multo spectabilis auro"
            },
            {
                "verse": "Pendet et ardenti fulmine cuncta quatit."
            },
            {
                "verse": "Omnibus est hostis puer ille, nocentior ipsi;"
            },
            {
                "verse": "Quam minima incendit numina magna face!"
            },
            {
                "verse": "Illum forte tuo dabitur si iure tenere,"
            },
            {
                "verse": "Tu facito illius verbera saepe domes."
            },
            {
                "verse": "Riserit? ah, moveat non te puerilis imago;"
            },
            {
                "verse": "Frigida sunt risu mixta venena suo."
            },
            {
                "verse": "Verba dabit? fugias; liquidum mel manat ab ore,"
            },
            {
                "verse": "Quo trahit a summo cardine saepe Iovem."
            },
            {
                "verse": "Arma dabit quaecumque gerit: fuge munus amarum,"
            },
            {
                "verse": "Ne tangas Stygio munera tincta lacu."
            }
        ],
        [
            {
                "verse": "Saepe ego tentavi duris me solvere nodis,"
            },
            {
                "verse": "Implicuit collo quos mihi saevus Amor."
            },
            {
                "verse": "Saepe per umbrosas sylvas, per devia rura"
            },
            {
                "verse": "Fugi ego flammigeri tela cruenta dei."
            },
            {
                "verse": "Ast ego si peterem Gangem Scythiamque nivosam,"
            },
            {
                "verse": "Ad Gangem, ad Scythiam, Fauste, veniret Amor."
            },
            {
                "verse": "Non si Pegaseo veherer per inane caballo"
            },
            {
                "verse": "Vinciretque meos aurea penna pedes,"
            },
            {
                "verse": "Sive ego Triptholemi currus conscendere possem,"
            },
            {
                "verse": "Sive ego Medeae, sive ego, Phoebe, tuos,"
            },
            {
                "verse": "Effugere haud possem vibrat quae tela Cupido:"
            },
            {
                "verse": "Quo magis effugio, me magis illa petunt."
            },
            {
                "verse": "Ocyus est vento telum quod mittit ab arcu"
            },
            {
                "verse": "Securumque potest hoc nihil esse diu."
            },
            {
                "verse": "Omnia devincit deus hic, qui lumine caeco"
            },
            {
                "verse": "Ultra Indum et Calpen Sauromathasque videt."
            },
            {
                "verse": "Aurea penna nitet tergo, qua fulgur et auras"
            },
            {
                "verse": "Praeterit, in summo qua petit axe Iovem."
            },
            {
                "verse": "Spicula saeva gerit, Cressam gerit ille pharetram"
            },
            {
                "verse": "Atque arcum, nivei nobile dentis opus,"
            },
            {
                "verse": "Quem magni timuere duces, timuere deique;"
            },
            {
                "verse": "Qui si non esset, libera cuncta forent."
            },
            {
                "verse": "Vulnera quae infigit nullo medicamine possunt"
            },
            {
                "verse": "Sanari, magicis non et imaginibus."
            },
            {
                "verse": "Gramina Medeae, Aeaeae gramina Circes"
            },
            {
                "verse": "Nil in amore valent, nil valet ingenium."
            },
            {
                "verse": "Nos necat et morimur, quam sit ferus agnitus hostis"
            },
            {
                "verse": "Sunt et in occulto vulnera facta loco."
            },
            {
                "verse": "Ille oculos in se vertit torquetque medullas;"
            },
            {
                "verse": "Nescitur tanti prima ruina mali."
            },
            {
                "verse": "Non loca, non tempus possunt removere furorem:"
            },
            {
                "verse": "Verus amor nulla conditione perit."
            },
            {
                "verse": "Longa dies rigidos potuit lenire leones,"
            },
            {
                "verse": "Longa dies molli saxa liquore terit,"
            },
            {
                "verse": "At non longa dies misero succurrit amanti:"
            },
            {
                "verse": "In nostro semper pectore vivit Amor."
            },
            {
                "verse": "Aetatis licet octo meae sint lustra ruentis"
            },
            {
                "verse": "Obnubatque meas aspera barba genas,"
            },
            {
                "verse": "Concutit ille tamen diro mea pectora telo,"
            },
            {
                "verse": "Maior et insurgit pectore flamma meo."
            },
            {
                "verse": "Me duo devincunt oculi, qui sydera vincunt"
            },
            {
                "verse": "Et par cum Phoebi lumine lumen habent."
            },
            {
                "verse": "Iis ego non horam possum sperare quietem,"
            },
            {
                "verse": "Iis mea libertas vendita tota fuit."
            },
            {
                "verse": "Fulvia me duro retinet sub Amore merentem;"
            },
            {
                "verse": "Non sinit alterius, non sinit esse mei."
            },
            {
                "verse": "Me solum illius radii consumere possunt"
            },
            {
                "verse": "Et somnum fessis rumpere luminibus."
            },
            {
                "verse": "Fulvia post Manes, dederint modo fata, placebit:"
            },
            {
                "verse": "Divinum in tenebris haec mihi lumen erit."
            }
        ],
        [
            {
                "verse": "Quod mihi tam faciles veniant in carmina Musae,"
            },
            {
                "verse": "Quod nostro numquam pectore cesset Amor,"
            },
            {
                "verse": "Miraris, Guidarelle, mei pars maxima cordis;"
            },
            {
                "verse": "Desine mirari: Fulvia utrumque facit."
            },
            {
                "verse": "Haec mihi conciliat Phoebum doctusque sorores:"
            },
            {
                "verse": "Veh misero! causa est cur ego semper amem."
            },
            {
                "verse": "Non solis nobis datus est Amor, omnia vincit"
            },
            {
                "verse": "Numina, non soli pulchra placent homini."
            },
            {
                "verse": "Hoc ego perpetuo crucior malesanus amore,"
            },
            {
                "verse": "Ne nimium superis sit mea grata Venus."
            },
            {
                "verse": "Humanum variant genus aspera fata, nec ulli"
            },
            {
                "verse": "Cras se victurum dicere posse datur."
            },
            {
                "verse": "Mortales brevis hora rapit, nec tempora possunt"
            },
            {
                "verse": "Nec fera sydereis fata nocere choris."
            },
            {
                "verse": "Quid mirare, meum vexat si foemina pectus?"
            },
            {
                "verse": "Infelix quid si semper Amore premar?"
            },
            {
                "verse": "Amphitryoniades, proles fortissima, qui se"
            },
            {
                "verse": "Opposuit monstris, victus Amore fuit."
            },
            {
                "verse": "Caesarie hic puerum insignem formaque decorum"
            },
            {
                "verse": "Dilexit, patrio munere fovit Hylam."
            },
            {
                "verse": "Hic puer excipiens quicquid manabat ab ore"
            },
            {
                "verse": "Alcidae, toto clarus in orbe fuit."
            },
            {
                "verse": "Extaret medio Phoebus licet altus Olympo."
            },
            {
                "verse": "Hic puer Herculeo iunctus erat lateri."
            },
            {
                "verse": "Hunc illi comitem surgens Aurora tenebat,"
            },
            {
                "verse": "Hunc illi comitem Phoebus et occiduus."
            },
            {
                "verse": "Cum bis cantantes passerculae ad alta ruebant"
            },
            {
                "verse": "Tecta, quibus matres concinuere suae,"
            },
            {
                "verse": "Hoc sine non poterat puero Tirynthius esse:"
            },
            {
                "verse": "Tam fuit Herculeo pectore fixus Hylas."
            },
            {
                "verse": "Saepe illum gestare arcum clavamque docebat"
            },
            {
                "verse": "Posset ut in fortes connumerare viros."
            },
            {
                "verse": "Aesonides Colchos sed cum properaret Iason"
            },
            {
                "verse": "Et comes heroum turba verenda foret,"
            },
            {
                "verse": "Iis una intrepidus ditem properavit Iolcon,"
            },
            {
                "verse": "Quem tulit Alcmene filia Midatidis."
            },
            {
                "verse": "Est secum peramatus Hylas, conscendit in Argo"
            },
            {
                "verse": "Lecta cohors procerum; nat freta longa ratis."
            },
            {
                "verse": "Non haec Cyaneas tetigit ratis; evolat omne"
            },
            {
                "verse": "Illa fretum, ad Phasim navigat incolumis."
            },
            {
                "verse": "Evolat, ut vastum volucrum regina profundum:"
            },
            {
                "verse": "Sese firmarunt hac rate Cyaneae."
            },
            {
                "verse": "Iamque mare attigerant linquentes Pleiades axem,"
            },
            {
                "verse": "Agnus et inde novus coeperat esse satur."
            },
            {
                "verse": "Ver erat: heroum iam flos conscenderat Argo,"
            },
            {
                "verse": "Hellespontiacas illa secabat aquas."
            },
            {
                "verse": "Tertia lux aderat: miscebant aequora venti,"
            },
            {
                "verse": "Radebat pelagus nauta Propontiacum."
            },
            {
                "verse": "Cessarant venti in portu, iamque arva tenebant"
            },
            {
                "verse": "Cianeum heroes, pascua laeta bovum."
            },
            {
                "verse": "Descendunt timidi in littus, convivia circum"
            },
            {
                "verse": "Transtra parant, sternunt languida membra solo."
            },
            {
                "verse": "Commoda stibadiis palus hic per amoena iacebat,"
            },
            {
                "verse": "Cyperon pungens vellitur, hic butumon."
            },
            {
                "verse": "Flavus Hylas quaerebat aquas urnamque gerebat,"
            },
            {
                "verse": "Ut dominis potum traderet ille suis."
            },
            {
                "verse": "Alcidae Thelamon socius fuit: ambo sedebant"
            },
            {
                "verse": "Mensa una, ambobus gratus et unus erat;"
            },
            {
                "verse": "Gratus Hylas, madidas qui dum pede conterit herbas,"
            },
            {
                "verse": "Invenit in viridi gramine fontis aquam."
            },
            {
                "verse": "Caeruleum hic surgit chelidonion atque adianton"
            },
            {
                "verse": "Et viret hic apium, gramen et omne tenax."
            },
            {
                "verse": "Stant mediis in aquis nymphae ducuntque choreas"
            },
            {
                "verse": "Et non mortali carmina voce canunt."
            },
            {
                "verse": "Nymphae non mites sed agrestia numina, nymphae"
            },
            {
                "verse": "Eunica et Mallis verque Nychia tuens."
            },
            {
                "verse": "Intendebat aquis urnam puer ipse capacem,"
            },
            {
                "verse": "Urna erat et nitidis aurea mersa vadis,"
            },
            {
                "verse": "Cum videre manus et candida brachia nymphae,"
            },
            {
                "verse": "Brachia quae poterant exuperare nives."
            },
            {
                "verse": "Accurrunt, rapiunt puerum merguntque sub undis:"
            },
            {
                "verse": "Effera tam subito pectora fixit Amor."
            },
            {
                "verse": "Totus Hylas in aquis ruit, ut delabitur astrum"
            },
            {
                "verse": "Ignitum coelo, quod mare sorbet aquis."
            },
            {
                "verse": "Aspirant venti: \"date vela, insurgite remis\","
            },
            {
                "verse": "Typhis ait; socii sydera clara vocant."
            },
            {
                "verse": "Flebat Hylas; verbis nymphae solantur amicis"
            },
            {
                "verse": "Inque suo flentem continuere sinu."
            },
            {
                "verse": "\"Siste puer lachrymas et mollibus utere nymphis:"
            },
            {
                "verse": "Nostra sub amplexu est vita salusque tuo\"."
            },
            {
                "verse": "Iratus furit Alcides, circumdat et omne"
            },
            {
                "verse": "Littus et arma gerit sanguinolenta manu."
            },
            {
                "verse": "Clamat Hylam quantum guttur diffundere vocem"
            },
            {
                "verse": "Permittit, puer est saepe vocatus Hylas."
            },
            {
                "verse": "Saepe vocatur Hylas, clamoribus intonat aether:"
            },
            {
                "verse": "Respondit tenui voce petitus Hylas."
            },
            {
                "verse": "Hac voce Alcides stupet inscius et fluat unde"
            },
            {
                "verse": "Cogitat: unda vetat noscere vocis iter."
            },
            {
                "verse": "Quo petat attonitus nescit, nemora invia lustrat,"
            },
            {
                "verse": "Per duros sentes commovet ille gradus."
            },
            {
                "verse": "Ut leo quem movit summo de vertice montis"
            },
            {
                "verse": "Rupibus amissa matre gemens hinulus,"
            },
            {
                "verse": "Sic montes vallesque petit Tirynthius heros,"
            },
            {
                "verse": "Sic penetrat sylvas, sic nemus omne terit."
            },
            {
                "verse": "O miseri, o tristes, o duro sydere nati,"
            },
            {
                "verse": "Aliger assiduo quos premit igne deus!"
            },
            {
                "verse": "Quae loca, quos montes, quae non spelaea ferarum"
            },
            {
                "verse": "Circuit Alcmenae maxima progenies?"
            },
            {
                "verse": "Non comites subeunt cordi, non fortis Iason:"
            },
            {
                "verse": "Est solus tristi mente retentus Hylas."
            },
            {
                "verse": "Velatae antemnae, remis stat Graia iuventus;"
            },
            {
                "verse": "\"Alcide\" e summa navita puppe vocat."
            },
            {
                "verse": "Immemor ille sui graditur quo ducit Erinis:"
            },
            {
                "verse": "Tota furit toto pectore saeva Venus."
            },
            {
                "verse": "Dulcis Hylas inter ludit et ille choros."
            },
            {
                "verse": "Amphitryoniadem profugum putat ipsa iuventus"
            },
            {
                "verse": "Velaque dat ventis, puppis et icta volat."
            },
            {
                "verse": "Ille pedes Colchos lachrymans oculosque retortos"
            },
            {
                "verse": "Tendit et innumera voce poposcit Hylam."
            },
            {
                "verse": "Quid mirum, Alcides tenero cum cessit amori,"
            },
            {
                "verse": "Si mea sunt saevis subdita colla iugis?"
            },
            {
                "verse": "Hic pueri exarsit facili vexatus amore,"
            },
            {
                "verse": "Improbior nostro pectore flamma viget."
            },
            {
                "verse": "Non sum ego servitio, non turpi obnoxius igni,"
            },
            {
                "verse": "De nihilo non est lauta Minerva mihi."
            },
            {
                "verse": "Fulvia me miserum nitidis consumit ocellis,"
            },
            {
                "verse": "Ipse quibus, cum vult, numina torquet Amor."
            },
            {
                "verse": "Ludere cum pueris facile est, retinere puellas"
            },
            {
                "verse": "Hoc est Herculeum vincere posse robur."
            },
            {
                "verse": "Forma tumet, nitidae stat iuncta superbia formae,"
            },
            {
                "verse": "Foemineum varium est et sine iure genus."
            }
        ],
        [
            {
                "verse": "Iam tumefacta volant pluviis mea lintea ventis,"
            },
            {
                "verse": "Ut miseram frangant in fera saxa ratem,"
            },
            {
                "verse": "Laedave, quae possint aliquam praebere salutem,"
            },
            {
                "verse": "Ostendit nido sydera nulla suo."
            },
            {
                "verse": "Omnia sunt madidis circumdata lumina nimbis,"
            },
            {
                "verse": "Exitiumque meum numina cuncta volunt."
            },
            {
                "verse": "Haec ego cum videam, votis quid numina tento?"
            },
            {
                "verse": "Manat ab irato nostra ruina Iove."
            },
            {
                "verse": "Quid laceram scopulis conor detrudere puppim?"
            },
            {
                "verse": "Expedit imbriferis me dare vela Notis."
            },
            {
                "verse": "Non ego sum tanti superas qui vertere mentes,"
            },
            {
                "verse": "Fortunae valeam qui retinere rotam."
            },
            {
                "verse": "Quid mea fata moror? coeli fera sydera poscunt"
            },
            {
                "verse": "Ut patria caream destituarque mea,"
            },
            {
                "verse": "Exul in ignota tumuler vel vexer arena,"
            },
            {
                "verse": "Ossa et inhumanis sint mea fracta feris."
            },
            {
                "verse": "Effugiam ingrati temeraria murmura vulgi"
            },
            {
                "verse": "Exiliumque meum dedecus urbis erit."
            },
            {
                "verse": "Cognita cum fuerit, superat quae sydera, virtus"
            },
            {
                "verse": "Et cui non possunt fata nocere diu,"
            },
            {
                "verse": "In patriam cadet omne scelus, nec dicar ab ullo"
            },
            {
                "verse": "Tam miseri exilii conscius esse mei;"
            },
            {
                "verse": "Et mea si quis erit statuet qui iura tueri,"
            },
            {
                "verse": "Hoc patrocinio non erit ille reus."
            },
            {
                "verse": "Estne novus furor hic patriae deperdere civem?"
            },
            {
                "verse": "Non ita me divi pignora mater amat."
            },
            {
                "verse": "Prodessem ut patriae studio mea tempora trivi"
            },
            {
                "verse": "Et data sunt patriae quae periere bona,"
            },
            {
                "verse": "Et natale solum miseri nil curat alumni:"
            },
            {
                "verse": "Hei mihi sunt sterili semina missa solo!"
            },
            {
                "verse": "Si parvis maiora licet componere rebus,"
            },
            {
                "verse": "Est mea sors magnis aequiparanda viris."
            },
            {
                "verse": "Celsa triumphalis posuit qui moenia Romae,"
            },
            {
                "verse": "Milite confossus decidit ille rudi."
            },
            {
                "verse": "Qui Veios multa furibundos caede subegit,"
            },
            {
                "verse": "Ipse peculator pulsus ab Urbe fuit."
            },
            {
                "verse": "Qui Tyrio patriae morientia moenia bello"
            },
            {
                "verse": "Servavit, parvo contegit ossa solo."
            },
            {
                "verse": "Huius ego immeriti referam quid vincula fratris,"
            },
            {
                "verse": "Qui bello Anthioci debilitavit opes?"
            },
            {
                "verse": "Ille Numantinum domuit qui Marte furorem"
            },
            {
                "verse": "Non necis ultorem sensit adesse suae."
            },
            {
                "verse": "Qui domuit plebi tribuentem iugera Gracchum,"
            },
            {
                "verse": "Inter Pergameos occidit ille Lares,"
            },
            {
                "verse": "Et tantae extinguens incendia maxima flammae,"
            },
            {
                "verse": "Publius in Sicula Lentulus urbe perit."
            },
            {
                "verse": "Improba qui Maelii turbavit vota furentis,"
            },
            {
                "verse": "Servilius patrio est iussus abire solo."
            },
            {
                "verse": "Qui Latii populos foedavit Marte cruento,"
            },
            {
                "verse": "Hannibal, e Tyria, ne cadat, urbe fugit."
            },
            {
                "verse": "Fatidica divum numero qui voce locatus"
            },
            {
                "verse": "Percussus saxo est saepeque fusus humo."
            },
            {
                "verse": "Thesea, quo nimium viguerunt principe Athenae,"
            },
            {
                "verse": "Iusserunt parva fata subire Tyro."
            },
            {
                "verse": "Illum ego non memorem, quem doctum dixit Apollo,"
            },
            {
                "verse": "Qui sanctas leges, qui pia iura tulit?"
            },
            {
                "verse": "Attica consilio cuius si freta fuisset"
            },
            {
                "verse": "Aeterno imperio terra potita foret."
            },
            {
                "verse": "Et qui Persarum tot millia tradidit Orco"
            },
            {
                "verse": "Extinctus foedo est carcere Milciades."
            },
            {
                "verse": "Qui Xersem ad Persas cymba migrare coegit"
            },
            {
                "verse": "Taurino ante hostem sanguine potus obit."
            },
            {
                "verse": "Iustus Aristides nimia probitate fugatur"
            },
            {
                "verse": "Et secum patriae iura fidemque trahit."
            },
            {
                "verse": "Alcanori portum patriae qui tradidit urbis,"
            },
            {
                "verse": "Haud potuit mortem hic effugere ingenio."
            },
            {
                "verse": "Tityrus, ingratae quamvis sua traderet urbi"
            },
            {
                "verse": "Munera, non potuit pellere ventre famem:"
            },
            {
                "verse": "Formosae at postquam dulces Amaryllidis umbras"
            },
            {
                "verse": "Attigit, ille satur venit ad arma virum."
            },
            {
                "verse": "Sunt etiam vates heroes inter habendi:"
            },
            {
                "verse": "Est aliquid sacrum quod tueatur opus."
            },
            {
                "verse": "Si mea puppis erit vento deducta sereno,"
            },
            {
                "verse": "Anchora fundabit si mihi firma ratem,"
            },
            {
                "verse": "Perpetuum nostro carmen manabit ab ore:"
            },
            {
                "verse": "Tu mihi Moecenas, tu mihi Caesar eris."
            },
            {
                "verse": "Tunc monumenta dabo, quae non fera tempora carpent,"
            },
            {
                "verse": "Et fiam patriae fama secunda meae."
            },
            {
                "verse": "Quid queror, o, demens? Virtutis gloria rebus"
            },
            {
                "verse": "Noscitur adversis et magis illa nitet."
            },
            {
                "verse": "Si non vexassent rabidi mea lintea venti,"
            },
            {
                "verse": "Ingenium nullus nosset in orbe meum;"
            },
            {
                "verse": "Non mea magnanimo placuisset fistula Bembo,"
            },
            {
                "verse": "Aeternum cuius nomen amore feram."
            },
            {
                "verse": "Haec mala, quae patior, nostrae spes una salutis"
            },
            {
                "verse": "Sicce tibi aeternum nomen in orbe dabunt:"
            },
            {
                "verse": "Namque giganteo referam tua gesta triumpho,"
            },
            {
                "verse": "Fiet et aethereo par tua fama Iovi;"
            },
            {
                "verse": "Et si tanto operi tempus nec fata nocebunt,"
            },
            {
                "verse": "Non nisi te lecto fama perennis erit."
            }
        ],
        [
            {
                "verse": "Philea, quem sacra suum Capitolia regem,"
            },
            {
                "verse": "Martia Pontificem quem sibi Roma cupit,"
            },
            {
                "verse": "Cuius in immensum tollunt se robora coelum,"
            },
            {
                "verse": "Robora syderei maxima fama Iovis,"
            },
            {
                "verse": "Auguror en veniet cum tu, fidissime rerum,"
            },
            {
                "verse": "Dicere custos Urbis et esse pater;"
            },
            {
                "verse": "Auguror en veniet cum tu, mitissime praesul,"
            },
            {
                "verse": "Totius Latii pastor et orbis eris."
            },
            {
                "verse": "Non hoc fata volunt extendi tempus in aevum;"
            },
            {
                "verse": "Tot bona sunt longa non retinenda die."
            },
            {
                "verse": "Scandere tunc superas auras tua robora cernam,"
            },
            {
                "verse": "Pastus et hoc dulci robore mundus erit."
            },
            {
                "verse": "Haec primum genus humanum pavere sub antris,"
            },
            {
                "verse": "Saucia cum nundum vomere terra foret."
            },
            {
                "verse": "Iuppiter hac viridi cinxit sua tempora fronde:"
            },
            {
                "verse": "Naturae est vere Iuppiter ipse pater."
            },
            {
                "verse": "Glans aluit veteres, hac arbore saecla fuerunt"
            },
            {
                "verse": "Aurea, pacem homines hac coluere dape."
            },
            {
                "verse": "Nullum crimen erat genialis ab arbore glandis,"
            },
            {
                "verse": "Insidiae nullae, nullus in orbe labor."
            },
            {
                "verse": "Sponte cibum tellus, potum praebebat et unda,"
            },
            {
                "verse": "Quam minimo fuerat munere quisque satur."
            },
            {
                "verse": "Quisque suo contentus erat quo viveret agro;"
            },
            {
                "verse": "Sulcarat nundum navis onusta fretum,"
            },
            {
                "verse": "Lintea nec Zephyrus tumefecerat ulla nec Eurus,"
            },
            {
                "verse": "Turbarant nundum flamina dira Iovem."
            },
            {
                "verse": "Non mercator opes, non fulvum advexerat aurum,"
            },
            {
                "verse": "Nec fuit in rubro bacca reperta mari."
            },
            {
                "verse": "Non bellum, non ensis erat, pax sola per orbem"
            },
            {
                "verse": "Et tranquilla quies, dulcis et ardor erat."
            },
            {
                "verse": "Tergemino fueris cum tu diademate cinctus,"
            },
            {
                "verse": "Te pastore, pius tunc volet esse Deus;"
            },
            {
                "verse": "Illice mella cadent, decurrent flumina lactis;"
            },
            {
                "verse": "Hos Astraea Lares tunc habitare volet."
            },
            {
                "verse": "Tunc ego grandiloquo referam tua gesta cothurno,"
            },
            {
                "verse": "Aeternumque meo carmine robur erit."
            },
            {
                "verse": "Interea nostros fas est cantemus amores,"
            },
            {
                "verse": "Detentus quali simque ego servitio."
            }
        ],
        [
            {
                "verse": "Currimus huc tandem, nostrae spes maxima vitae;"
            },
            {
                "verse": "Tu mihi praesidium, tu mihi certa salus."
            },
            {
                "verse": "Heu, cecidere meae felicia vela carinae,"
            },
            {
                "verse": "Traxit in adversas haec ferus Auster aquas."
            },
            {
                "verse": "Contremit irati pelagi mea puppis in undis;"
            },
            {
                "verse": "Deficiunt remi, deficiunt animi."
            },
            {
                "verse": "Ipse licet pulsem summi pede regna Tonantis,"
            },
            {
                "verse": "Clausa mihi sine te regna Tonantis erunt."
            },
            {
                "verse": "Te sydus clarum infelix ego navita posco,"
            },
            {
                "verse": "Certa magis nescit quae petat astra ratis."
            },
            {
                "verse": "Omnia sunt infesta meae coelestia cymbae"
            },
            {
                "verse": "Numina, me iactant in fera saxa Noti."
            },
            {
                "verse": "Pollucem fracto videam vel Castora malo:"
            },
            {
                "verse": "Ducantur placidis lintea syderibus."
            },
            {
                "verse": "Auxilium miseris et opem praebere deorum est;"
            },
            {
                "verse": "In te numen habes: utere more dei."
            },
            {
                "verse": "Cum venti posuere, ferus nec saevit in undis"
            },
            {
                "verse": "Neptunus, quis erit qui Iovis optet opem?"
            },
            {
                "verse": "Cum freta saeva tument, cum surgunt aethere nimbi,"
            },
            {
                "verse": "Tunc opus est votis, tunc opus auxilio."
            },
            {
                "verse": "Me fera iactat hyems, diris iam mergor ab undis,"
            },
            {
                "verse": "Auxilium misero deprecor; affer opem,"
            },
            {
                "verse": "Vince meam sortem, rabidum compesce furorem:"
            },
            {
                "verse": "Aeolus imperium praestitit omne tibi."
            },
            {
                "verse": "Dura licet misero dederint mihi fila sorores,"
            },
            {
                "verse": "Vince tamen vitae stamina dura meae."
            },
            {
                "verse": "Omnia cum fuerint nostrae contraria menti"
            },
            {
                "verse": "Sydera, si vinces gloria maior erit."
            },
            {
                "verse": "Alcidae est aliquid nodosam evellere clavam"
            },
            {
                "verse": "Deque manu summi fulmina posse Iovis."
            },
            {
                "verse": "Naufragio liceat certam praebere salutem,"
            },
            {
                "verse": "E scopulis laceram trudere velle ratem."
            }
        ],
        [
            {
                "verse": "Barbara turba furit Venetumque miserrima bello"
            },
            {
                "verse": "Imperium rigido dilaniare cupit."
            },
            {
                "verse": "Quid faciat sana secernit mente Senatus,"
            },
            {
                "verse": "Omnia consilio discutit ille gravi."
            },
            {
                "verse": "Eligitur rerum Venetum cui summa potestas:"
            },
            {
                "verse": "Burgius, eloquio clarus et ingenio."
            },
            {
                "verse": "Aera capit cursuque cito petit ille Ravennam;"
            },
            {
                "verse": "Hic peditum turbam Marte favente facit."
            },
            {
                "verse": "Non alit hos Renus, non hos binominis Istri"
            },
            {
                "verse": "Arva, sed Aemiliae protulit ora viae."
            },
            {
                "verse": "Indulgent vino non ii sed Marte cruento"
            },
            {
                "verse": "Oppositum est quicquid sub sua iura trahunt."
            },
            {
                "verse": "Cognati retinent primordia nominis et se"
            },
            {
                "verse": "Noscunt Romano sanguine habere genus."
            },
            {
                "verse": "Ante oculos Marius multo spectabilis auro"
            },
            {
                "verse": "Astat et insigni stemmate ad arma vocat."
            },
            {
                "verse": "Ostentat dederit quantam tibi, Teutone, cladem,"
            },
            {
                "verse": "Flumina quaeve tuo tincta cruore cadant."
            },
            {
                "verse": "Fulminat hic multa clarus virtute Robertus,"
            },
            {
                "verse": "Excelsum cuius nomen ad astra volat."
            },
            {
                "verse": "Hoc solo vires assumit nomine miles,"
            },
            {
                "verse": "Hostibus hoc solo nomine tela cadunt."
            },
            {
                "verse": "Talia credendum est de se monumenta daturum,"
            },
            {
                "verse": "Qualia nec prisci contribuistis avi;"
            },
            {
                "verse": "Milite tam forti certa est victoria, tanti"
            },
            {
                "verse": "Est ducis insigni nomine certus honos."
            },
            {
                "verse": "Suffragio Venetum dux est electus ad arma,"
            },
            {
                "verse": "Ingenio Burgi miles ad arma venit."
            },
            {
                "verse": "Quicquid praeclarum vel dignum nomine fiet,"
            },
            {
                "verse": "Burgius huius erit non quota causa meus."
            }
        ],
        [
            {
                "verse": "Conquereris nimio quod sis vexatus amore,"
            },
            {
                "verse": "Quod nequeas uno vivere pace die,"
            },
            {
                "verse": "Daelia quod totam videat te saeva per urbem"
            },
            {
                "verse": "Currere, ut algentes qui canis horret aquas;"
            },
            {
                "verse": "Te dira exustum flamma victumque catenis"
            },
            {
                "verse": "Cernat et haec misero non tibi tradat opem."
            },
            {
                "verse": "Desine iam vanas effundere, Pyrrhe, querelas:"
            },
            {
                "verse": "Est Amor irato surdior ipse freto."
            },
            {
                "verse": "Ille magis saevit media cum morte teneri"
            },
            {
                "verse": "Nos videt; heu, nullo flectitur obsequio."
            },
            {
                "verse": "Quo magis asper Amor miseros nos torquet amantes,"
            },
            {
                "verse": "Tanto maiores ventilat ille faces."
            },
            {
                "verse": "Blandiciis trahit in flammas, nos urit amantes,"
            },
            {
                "verse": "Implicat et visco pectora nostra suo."
            },
            {
                "verse": "Aucupio capiuntur aves, capiuntur amantes,"
            },
            {
                "verse": "Aucupio in saevos ducimur, heu, laqueos."
            },
            {
                "verse": "Crede mihi, non est tutum se credere amori:"
            },
            {
                "verse": "Semper in extrema sorte tenetur amans."
            },
            {
                "verse": "Quisquis amore tenetur eat semotus ab omni"
            },
            {
                "verse": "Munere naturae, se nihil esse putet."
            },
            {
                "verse": "Lex datur haec illis, vexat quos igne Cupido:"
            },
            {
                "verse": "Sint ut ab humana conditione procul."
            },
            {
                "verse": "Morte iacent vivi in media; torquemur ab omni"
            },
            {
                "verse": "Supplicio, nec amor sed furor excruciat."
            },
            {
                "verse": "Haerbarum inventor Phoebus medicaeque repertor"
            },
            {
                "verse": "Artis et horrendas doctus adire feras,"
            },
            {
                "verse": "Heu, nunquam vellet sprevisse Cupidinis arcum:"
            },
            {
                "verse": "Sensit ab adducto spicula missa bove."
            },
            {
                "verse": "Sensit Amyclaeae combustus amore puellae"
            },
            {
                "verse": "In magnos possint quam fera tela deos."
            },
            {
                "verse": "O quotiens dixit: \"certe mea dura sagitta,"
            },
            {
                "verse": "Est tamen aligeri durior illa dei."
            },
            {
                "verse": "Ille quidem fixit mea pectora, nec datur ulla"
            },
            {
                "verse": "Sanare immensum, veh, mihi vulnus ope."
            },
            {
                "verse": "Me miserum! sprevi qui saeva Cupidinis arma;"
            },
            {
                "verse": "Me miserum! Daphnes uror amore gravi."
            },
            {
                "verse": "Me fugit illa tamen, nostros nec curat amores,"
            },
            {
                "verse": "Me sinit in mediis ignibus illa mori."
            },
            {
                "verse": "Nympha mane, ne sperne tuum crudelis amantem:"
            },
            {
                "verse": "Non hostis sed amans te, mea nympha, sequor."
            },
            {
                "verse": "Quem fugias nescis, spernas quae gaudia nescis,"
            },
            {
                "verse": "Nec quem conaris perdere posse deum."
            },
            {
                "verse": "Aspera, si scires certe moderatior esses,"
            },
            {
                "verse": "Utile narrares ipsa fuisse piam."
            },
            {
                "verse": "Non de plebe deus, sed sum qui lumina mundo,"
            },
            {
                "verse": "Heu, tribuo et quo nil pulchrius orbis habet;"
            },
            {
                "verse": "Haerba nec est oculis quae non sit cognita nostris;"
            },
            {
                "verse": "Sanantur nostra vulnera cuncta manu."
            },
            {
                "verse": "Infelix moeror, non sunt mea pectora telo"
            },
            {
                "verse": "Icta gravi? nostra nec relevamur ope."
            },
            {
                "verse": "Nympha mane, caveas laedant ne candida sentes"
            },
            {
                "verse": "Crura tibi, ne sim causa doloris ego."
            },
            {
                "verse": "Colla nives et labra rosas, tua lumina vincunt"
            },
            {
                "verse": "Sydera, me cruciant quae tua membra latent\"."
            },
            {
                "verse": "Illa fugit sequiturque deus non passibus aequis,"
            },
            {
                "verse": "Iamque manu apprehendit, sed tamen illa fugit."
            },
            {
                "verse": "Et petit illa deos et opem dent numina poscit,"
            },
            {
                "verse": "In manibus Phoebi laurus et illa viret."
            },
            {
                "verse": "Phoebus in amplexu truncum tenet, oscula ligno"
            },
            {
                "verse": "Figit adhuc tremulo, lachrymulaeque cadunt,"
            },
            {
                "verse": "Et fatur lachrymans: \"quoniam mea non potes esse"
            },
            {
                "verse": "Uxor, eris capiti digna corona meo\","
            },
            {
                "verse": "Carpit et e viridi trepidantes arbore frondes"
            },
            {
                "verse": "Et pharetram et cytharam cingit et ille comam."
            },
            {
                "verse": "Nos decet insanos igitur sufferre dolores,"
            },
            {
                "verse": "Nulla datur tanto cum medicina malo."
            },
            {
                "verse": "Saucius indomiti quicumque Cupidinis arcu est,"
            },
            {
                "verse": "Quod iubet asper Amor cogitur ille pati."
            },
            {
                "verse": "Nemo ab Amore datur liber nec tutus abire"
            },
            {
                "verse": "Inde potest; volucres vincit Amor Zephyros."
            },
            {
                "verse": "Perfer et obdura, tu laenibus utere verbis,"
            },
            {
                "verse": "Exorant faciles laenia verba deos."
            }
        ],
        [
            {
                "verse": "Iam Latii resonant montes, iam carmine valles:"
            },
            {
                "verse": "Iungenda est Guido dulcis Elisa suo."
            },
            {
                "verse": "Phoebe, move tua plectra, petit Thetis altera nostrum"
            },
            {
                "verse": "Dulcis opus, sacram concute, Phoebe, lyram."
            },
            {
                "verse": "Nunc sese e medio petulans Elegia Cythero"
            },
            {
                "verse": "Suscitet, alterno currat et illa pede."
            },
            {
                "verse": "En numen demissa Venus, demissa decorum,"
            },
            {
                "verse": "Hac dici nympha gestit in orbe minor."
            },
            {
                "verse": "Ipsa manu sponsam ducit, nec tangere limen"
            },
            {
                "verse": "Permittit patrium, servet ut illa decus."
            },
            {
                "verse": "Clara domus, clarus pater et Gonzaga per orbem"
            },
            {
                "verse": "Progenies fulget, sydus ut axe novum."
            },
            {
                "verse": "Aurea dat Iuno sua munera - Iuno maritis"
            },
            {
                "verse": "Praesidet alma thoris, lucis et omen habet -,"
            },
            {
                "verse": "Sese promittit sponso sponsaeque daturam"
            },
            {
                "verse": "Pignora, quae poterunt dicier esse Iovis."
            },
            {
                "verse": "Mars hastam quatit ipse ferox, iungitque marito"
            },
            {
                "verse": "Uxorem, ceston solvit et alma Venus."
            },
            {
                "verse": "Dat crumeram Pallas, viridem dat Flora corollam,"
            },
            {
                "verse": "Verbena et vario gramine sponsa viret."
            },
            {
                "verse": "Fescennii cantant pueri; discedite cuncti,"
            },
            {
                "verse": "Arte quibus magica posse nocere datur."
            },
            {
                "verse": "Flammea iam capiti rubeant, purisque lavetur"
            },
            {
                "verse": "Fontibus, ut sponso sponsa si aequa suo."
            },
            {
                "verse": "Adsit et hic Genius, rerum cui summa potestas,"
            },
            {
                "verse": "Cui data sunt vitae iura tenenda manu."
            },
            {
                "verse": "Tangat aquas ignemque simul, foecunda vocetur"
            },
            {
                "verse": "Sponsa, ferant pueri quinque sub astra faces."
            },
            {
                "verse": "Este procul lites, procul hinc discordia sese"
            },
            {
                "verse": "Amoveat, procul hinc improba fama ruat."
            },
            {
                "verse": "Ungite vos famulae postes fusumque columque"
            },
            {
                "verse": "Ferte simul: castas casta Minerva decet."
            },
            {
                "verse": "Huc Hymenaee pater, coetu comitante Latino,"
            },
            {
                "verse": "Huc pete, purpureis cinge caput rosulis."
            },
            {
                "verse": "Iam suavem spargat tibi mollis amaracus umbram,"
            },
            {
                "verse": "Lutheus et soccus cingat utrumque pedem."
            },
            {
                "verse": "Haec est alma dies niveo signanda lapillo:"
            },
            {
                "verse": "Excitus suavi carmina voce canas."
            },
            {
                "verse": "Sparge solum pedibus, quatiat manus inclyta taedam,"
            },
            {
                "verse": "Alite sit virgo nupta pudica bono."
            },
            {
                "verse": "Idalium quae diva colit Cyprumque Paphumque,"
            },
            {
                "verse": "Est minor a Phrygio iudice visa Venus."
            },
            {
                "verse": "Dulcis Elisa nitet, veluti cum ramulus aut flos"
            },
            {
                "verse": "Myrteus a nymphis est madefactus aqua:"
            },
            {
                "verse": "Quem Dryades tondent, variant quem mille figuris,"
            },
            {
                "verse": "Quem solatiolum culta Diana tenet."
            },
            {
                "verse": "Felix sponse: bonus deus affluit et bona Parcae"
            },
            {
                "verse": "Fila tibi nerunt, non soluenda deis."
            },
            {
                "verse": "En videas quali iungaris, Guide, puellae,"
            },
            {
                "verse": "Guide, nitor coeli conspicuumque decus."
            },
            {
                "verse": "Est oriens Aurora tuum subitura cubile:"
            },
            {
                "verse": "Tu non mortali iunctus eris lateri."
            },
            {
                "verse": "Non non mortali est haec virgo sanguine creta,"
            },
            {
                "verse": "Nonque decem menses haec peperere bona:"
            },
            {
                "verse": "Splendet enim in terris, ut ver, cum destitit imber,"
            },
            {
                "verse": "Iunctaque sincerae est forma pudiciciae."
            },
            {
                "verse": "O pulchra, o virgo, nimium placabilis, ingens"
            },
            {
                "verse": "Ornamentum orbis, gloria, pompa, nitor,"
            },
            {
                "verse": "Quam bissena suum comitantur sydera solem,"
            },
            {
                "verse": "In sociam Charites quam voluere deae,"
            },
            {
                "verse": "Aspice te quanto iunxit fortuna marito:"
            },
            {
                "verse": "Hoc nihil in terris clarius esse potest."
            },
            {
                "verse": "Thessala non talem viderunt Pellea Tempe,"
            },
            {
                "verse": "Cum Thetis Aemonias acceleravit aquas."
            },
            {
                "verse": "Pendeat ex humeris chelis aurea, pendeat arcus"
            },
            {
                "verse": "Et pharetra ex humeris aurea: Phoebus erit."
            },
            {
                "verse": "Splendeat a tergo, volet aurea penna nitenti:"
            },
            {
                "verse": "Alter erit Veneris filius, alter Amor."
            },
            {
                "verse": "Adde quod in niveo viget inclyta pectore virtus,"
            },
            {
                "verse": "Cui non longa dies nec fera fata nocent."
            },
            {
                "verse": "Praetereo excelsi monumenta decora parentis,"
            },
            {
                "verse": "Itala cui tellus subdita tota fuit;"
            },
            {
                "verse": "Miliciae palmam cui Mars dedit, omnia forti"
            },
            {
                "verse": "Vincere posse manu, vincere consilio."
            },
            {
                "verse": "Sed patria virtute parum iuvat ire sub astra:"
            },
            {
                "verse": "Clarior est propria gloria parta manu."
            },
            {
                "verse": "Quanta sit in patruum reverentia, quanta voluptas"
            },
            {
                "verse": "Noscitur: haud quicquam est quo sine discutiat."
            },
            {
                "verse": "Illa cadit numquam, numquam cadit illa iuventus,"
            },
            {
                "verse": "Sectatur iusti quae monumenta senis."
            },
            {
                "verse": "O felix nimium, Octavi dum principis aetas"
            },
            {
                "verse": "Suggeret imperio tam bona iura tuo."
            },
            {
                "verse": "Felix Guide, tua talis dum vivet in aula"
            },
            {
                "verse": "Princeps, dum monitis illius aequus eris."
            },
            {
                "verse": "Carior est auro virtuti iuncta senectus;"
            },
            {
                "verse": "Tempore qui longo floruit ille sapit."
            },
            {
                "verse": "Viribus haud unquam superassent Pergama Grai,"
            },
            {
                "verse": "Audisset si non Graia iuventa senes."
            },
            {
                "verse": "I nunc, Guide, tuae lateri te iunge maritae:"
            },
            {
                "verse": "Vitis ut adsitis iungitur arboribus,"
            },
            {
                "verse": "Ut teretes hedera nigra nectuntur et ulmi,"
            },
            {
                "verse": "Sic tua sint collo brachia nexa suo."
            },
            {
                "verse": "Gignite et adsimiles vobis, quorum ampla per orbem"
            },
            {
                "verse": "Fama volet, patrios quae superet titulos."
            },
            {
                "verse": "\"Io io Hymenaee\" canant iuvenesque senesque,"
            },
            {
                "verse": "Turba puellarum \"io Hymenaee\" canant."
            }
        ],
        [
            {
                "verse": "Ordiar unde tuum, Dari, super aethera nomen"
            },
            {
                "verse": "Tollere? quae nostrum Musa fovebit opus?"
            },
            {
                "verse": "Me miserum liquit doctarum turba sororum,"
            },
            {
                "verse": "Mi negat auratam pulcher Apollo lyram."
            },
            {
                "verse": "Circum te cantus, circum te culta choreas,"
            },
            {
                "verse": "Circum te plausus turba novena facit."
            },
            {
                "verse": "Undosum mea cymba tremit conscendere pontum:"
            },
            {
                "verse": "Quam durum est parva lintre secare fretum!"
            },
            {
                "verse": "Ille potest tuta qui se statione tenere"
            },
            {
                "verse": "Dignus naufragio est si petit ille mare;"
            },
            {
                "verse": "Parva timet volucris proprium quae linquere nidum"
            },
            {
                "verse": "Et volat hinc casu digna perire suo est."
            },
            {
                "verse": "Icarus, aethereas ausus volitare per auras,"
            },
            {
                "verse": "Ipse suo infelix nomine signat aquas."
            },
            {
                "verse": "Hectora qui falsis voluit tentare sub armis"
            },
            {
                "verse": "Hectoreae sensit quam potuere manus."
            },
            {
                "verse": "Troilus, ah nimium dispar, congressus Achilli,"
            },
            {
                "verse": "Dira ab inaequali funera Marte tulit."
            },
            {
                "verse": "Olim Calliope, coetu comitata sororum,"
            },
            {
                "verse": "Aethereo doctos movit in axe sonos."
            },
            {
                "verse": "Numina laetantur dulci modulamine, dulci"
            },
            {
                "verse": "Laetantur cantu sydera summa trahi."
            },
            {
                "verse": "In medio Paean stupet agmine, convocat omnis"
            },
            {
                "verse": "Ardalidas, subito mandat ut ima petant"
            },
            {
                "verse": "Et doceant genus humanum quo sidera cantu"
            },
            {
                "verse": "Celsa rotent, quales dentur ab axe soni."
            },
            {
                "verse": "Linquunt astra deae, Parnasia culmina tangunt:"
            },
            {
                "verse": "Arguta resonat collis uterque lyra."
            },
            {
                "verse": "Undique concurrit tellus vicina, sonoro"
            },
            {
                "verse": "Audito cantu, vernat amoenus ager."
            },
            {
                "verse": "Floret Hyampeum redolenti germine, floret"
            },
            {
                "verse": "Tithorea et variis Cyrrha rubet rosulis."
            },
            {
                "verse": "Celsa Cytheronis fervent iuga carmine montis,"
            },
            {
                "verse": "Turba puellares ducit honesta choros."
            },
            {
                "verse": "Incipiunt cantare homines et Linus et Orpheus:"
            },
            {
                "verse": "Maeonium resonat carmen utrumque nemus."
            },
            {
                "verse": "Docta cothurnati petit astra Thalia Maronis,"
            },
            {
                "verse": "Tangit et aeternos arma virumque deos;"
            },
            {
                "verse": "Ipseque, littorea redimitus tempora myrto,"
            },
            {
                "verse": "Immiti absumptus morte Tibullus amat."
            },
            {
                "verse": "Usque adeo cantare iuvat, versare choreas,"
            },
            {
                "verse": "Usque adeo tristi morte perire iuvat,"
            },
            {
                "verse": "Ut genus humanum oblitum potuque ciboque"
            },
            {
                "verse": "Tristia maluerit fata subire iocis."
            },
            {
                "verse": "Nam postquam ad superos axes se turba recepit,"
            },
            {
                "verse": "Turba solent vates qua super astra vehi,"
            },
            {
                "verse": "Mortales periere fame, dulcedine capti"
            },
            {
                "verse": "Pieridum cantus Pieridumque soni."
            },
            {
                "verse": "Non illos Cereris, non illos cura Lyaei,"
            },
            {
                "verse": "Non movet a cantu dulcis et alta quies."
            },
            {
                "verse": "Assistunt mitique cadunt modulamine nec se,"
            },
            {
                "verse": "Sint licet in media morte, levant modulis."
            },
            {
                "verse": "Ii casus tetigere deos, tetigere labores,"
            },
            {
                "verse": "Humanumque genus movit ab axe Iovem."
            },
            {
                "verse": "Forma hominis subito querulae fit imago cicadae,"
            },
            {
                "verse": "Quae canit et vitae est immemor usque suae."
            },
            {
                "verse": "Tu vero nostri splendor tu maxima saecli"
            },
            {
                "verse": "Gloria, cui Phoebus Pieridesque favent,"
            },
            {
                "verse": "Solus ab excelso deductum carmen Olympo"
            },
            {
                "verse": "Ipse tenes: nobis rauca Minerva datur."
            },
            {
                "verse": "Unus ego, ex illis quorum attenuata querelis"
            },
            {
                "verse": "Forma fuit cantu, sub nova fata trahor;"
            },
            {
                "verse": "Nec mea Permessi tetigerunt labra liquores,"
            },
            {
                "verse": "Pegaseum nectar nec mea Musa sapit,"
            },
            {
                "verse": "Ut valeam doctos inter numerarier illos,"
            },
            {
                "verse": "Virginea quorum tempora fronde micant."
            },
            {
                "verse": "Tu, cui pacato coelestia numina vultu"
            },
            {
                "verse": "Arrident, doctos pone, poeta, modos."
            },
            {
                "verse": "Ipse ego, crudeli nimium subiectus Amori,"
            },
            {
                "verse": "Cogor inaequali vulnera ferre pede."
            },
            {
                "verse": "Per varios casus, per iniquae fulmina sortis,"
            },
            {
                "verse": "Territa nostra canit Musa suas lachrymas."
            }
        ],
        [
            {
                "verse": "Ardebat Fortuna potens te reddere coelo,"
            },
            {
                "verse": "Ut semel humanum laederet illa genus."
            },
            {
                "verse": "Festinabat Atlas humeris sibi ponere tale"
            },
            {
                "verse": "Pondus, eras capiti sarcina chara suo;"
            },
            {
                "verse": "Iamque fere Lachesis dederat tua fila sorori,"
            },
            {
                "verse": "Iamque suum flebat patria moesta patrem."
            },
            {
                "verse": "Talis erat facies urbis, mitissime Princeps,"
            },
            {
                "verse": "Qualis Thebarum, cum caperentur, erat."
            },
            {
                "verse": "Attoniti mussant patres, gemit ipse Senatus"
            },
            {
                "verse": "Et lachrymae matrum pectus et ora rigant."
            },
            {
                "verse": "Stant nati sine mente tui, nec reddere possunt"
            },
            {
                "verse": "Verba tibi: tantus comprimit ora dolor."
            },
            {
                "verse": "Fiunt vota Deo, pia numina quisque precatur,"
            },
            {
                "verse": "Dantur thura focis, victima caesa cadit."
            },
            {
                "verse": "Ipse Deus, summa cum nos spectaret ab arce,"
            },
            {
                "verse": "Annuit iis precibus ferre salutis opem."
            },
            {
                "verse": "Auxilium tibi praesto dedit, dedit ille salutem,"
            },
            {
                "verse": "Te patrem patriae reddidit ille tuae;"
            },
            {
                "verse": "Et si iam coeli dignum te sciret honore,"
            },
            {
                "verse": "Noluit invito te tamen orbe mori."
            },
            {
                "verse": "Est etiam superis humani cura laboris,"
            },
            {
                "verse": "Flectunturque aliqua numina summa prece."
            },
            {
                "verse": "In tanto si te rapuissent fata tumultu,"
            },
            {
                "verse": "Quo rueret Latium cernere tempus erat."
            }
        ],
        [
            {
                "verse": "Fulvia bella nimis, nimium mihi candida, vincis"
            },
            {
                "verse": "Quae lac vel lilium purpureamque rosam,"
            },
            {
                "verse": "Quam nitidum nec vincit ebur quod mittitur Indis,"
            },
            {
                "verse": "Quae superant aurum, pande, puella, comas."
            },
            {
                "verse": "Stellatos oculos, cedunt quis lumina solis,"
            },
            {
                "verse": "Quae vincunt hebenum, pande, supercilia."
            },
            {
                "verse": "Pande, puella, genas perfusas murice rubro,"
            },
            {
                "verse": "Dulcia labra mihi porrige, corralia,"
            },
            {
                "verse": "Daque columbatim mihi basia, da mihi centum,"
            },
            {
                "verse": "Dein centum, cedent Attica mella quibus;"
            },
            {
                "verse": "Et bene productum ex humeris mihi candida collum"
            },
            {
                "verse": "Pande, puella, tuum: me sine pace frui."
            },
            {
                "verse": "Vix exurgentes e pectore conde papillas,"
            },
            {
                "verse": "Quae nimium dulci lacte modo redolent."
            },
            {
                "verse": "Candore et luxu nivei me pectoris esse"
            },
            {
                "verse": "Cogis in extremo limite, dira, necis."
            },
            {
                "verse": "Iste tuus sinus expansus mihi spirat amomum;"
            },
            {
                "verse": "Ex te proveniunt undique deliciae."
            },
            {
                "verse": "Quid sugis vivum e venis mihi, saeva, liquorem?"
            },
            {
                "verse": "Haec tua mi misero basia cor penetrant."
            },
            {
                "verse": "Improba, non cernis nimio quod aduror ab igni?"
            },
            {
                "verse": "Me miserum media sic nece destituis?"
            },
            {
                "verse": "Sic nece destituis manifesta? nec pudet illum"
            },
            {
                "verse": "Spernere, cui proprio es corpore chara magis?"
            },
            {
                "verse": "Ut contenta meo sis funere, pectore condam"
            },
            {
                "verse": "Hunc gladium et voti sic modo compos eris."
            },
            {
                "verse": "Me voluere tibi fata inservire; necesse est"
            },
            {
                "verse": "Illa sequi; moriar: tu mihi finis eris."
            },
            {
                "verse": "Nosco equidem, cernes cum tu mea funera, dices:"
            },
            {
                "verse": "\"Hic tam crudeli non nece dignus erat\"."
            },
            {
                "verse": "Sed frustra miserata meam tunc, perfida, mortem"
            },
            {
                "verse": "Heu fueris, sero laenis et esse voles."
            }
        ],
        [
            {
                "verse": "Docta Philetaeis ludat redimita corymbis"
            },
            {
                "verse": "Et canat aethereos nunc Elegia modos."
            },
            {
                "verse": "Cingite virginea flaventia tempora lauro,"
            },
            {
                "verse": "Spargite, Pierides, per iuga summa rosas."
            },
            {
                "verse": "Thus, myrrham et costum, redolentia cinnama templis"
            },
            {
                "verse": "Liliaque et flores casta Minerva ferat."
            },
            {
                "verse": "Rideat et cantus Parnasus ad aethera tollat,"
            },
            {
                "verse": "Rideat arguta collis uterque lyra."
            },
            {
                "verse": "Ornentur postes auro nitidoque elephanto"
            },
            {
                "verse": "Exhilaretque suum lumen uterque polus."
            },
            {
                "verse": "Tange chelym: novus ingreditur tua templa sacerdos;"
            },
            {
                "verse": "Tange chelym, vireant et tibi, Phoebe, comae."
            },
            {
                "verse": "Phoebe, comae vireant tibi: iam nova fama per orbem"
            },
            {
                "verse": "Crescit et Aonidum fertur ad astra decus."
            },
            {
                "verse": "Celsa Terapnaeae lustrentur templa Diones,"
            },
            {
                "verse": "Nec puer Assyrio dulcis odore vacet."
            },
            {
                "verse": "Isthmia nunc celebri Venus est cantata cothurno,"
            },
            {
                "verse": "Tyrthaeaque lyra floret in orbe Sapis."
            },
            {
                "verse": "Smyrna suum vatem, nec iactet Thusca Maronem"
            },
            {
                "verse": "Mantua, Vergilio Mantua clara suo."
            },
            {
                "verse": "Desinat excelso cataphractum extollere cantu"
            },
            {
                "verse": "Et canere altisona cesset uterque tuba;"
            },
            {
                "verse": "Semine quo surgat Titan nec cantet Aratus,"
            },
            {
                "verse": "Quave suos radios luce Diana tegat:"
            },
            {
                "verse": "Darius aeterno fera proelia, sydera versu"
            },
            {
                "verse": "Cantat et aligeri tela cruenta dei."
            },
            {
                "verse": "Ipse repertorem cytharae sermonibus aequat,"
            },
            {
                "verse": "Nimirum huic pendens ungula cuncta dedit."
            },
            {
                "verse": "Virgineum hic Helicona quatit doctasque sorores"
            },
            {
                "verse": "Convocat ad cantus sydereamque tubam,"
            },
            {
                "verse": "Cogit et e sacra Phoebum descendere Cyrrha,"
            },
            {
                "verse": "Bacchum Nisaeo cogit abire iugo."
            },
            {
                "verse": "Tanta illi est probitas, tanta illi copia fandi,"
            },
            {
                "verse": "Graecia quos iactat vincat ut ille viros."
            },
            {
                "verse": "Munichiae florent arces, nunc floret Apollo,"
            },
            {
                "verse": "Nunc hedera et myrto lingua Latina vires."
            },
            {
                "verse": "Largius exuberant amnes rosulisque nitentes"
            },
            {
                "verse": "Decurrunt valles, nunc viret omnis ager."
            },
            {
                "verse": "Thespiadum tauri circum ipsa altaria centum"
            },
            {
                "verse": "Mactentur, summo victima danda Iovi est."
            },
            {
                "verse": "Victima danda Iovi est, talem sortita poetam"
            },
            {
                "verse": "Cum sit Calliope Calliopesque chorus."
            },
            {
                "verse": "Iuppiter ipse deus Musis favet, omnia Musis"
            },
            {
                "verse": "Debent: aeternum est quicquid ab ore vomunt."
            },
            {
                "verse": "Non ille aetherei dictus rex esset Olympi"
            },
            {
                "verse": "Centimanumque Gigem contemerasse manu,"
            },
            {
                "verse": "Contemerasse manu saevum per inane Typhoea"
            },
            {
                "verse": "Atque hunc Nisaeis imposuisse iugis,"
            },
            {
                "verse": "Castalidum ni docta cohors, ni magnus Apollo"
            },
            {
                "verse": "Aeternis canerent gesta deum modulis."
            },
            {
                "verse": "Gaudet in Elysiis campis turbamque choreis"
            },
            {
                "verse": "Exercet vatum gloria nostra, Maro;"
            },
            {
                "verse": "Et laetus decantat \"io\" plausuque poetas"
            },
            {
                "verse": "Ortatur, vati dent pia verba novo."
            },
            {
                "verse": "Exultant umbrae per inania Tartara priscae"
            },
            {
                "verse": "Conventusque trahunt Ditis et umbra nitet."
            },
            {
                "verse": "Ditis et umbra nitet: Pluton trahit ipse choreas;"
            },
            {
                "verse": "Ipsae etiam Manes fata quieta tenent."
            },
            {
                "verse": "Ascraeus Siculusque senex, qui ditat agrestes,"
            },
            {
                "verse": "Dulciculis implet Tartara nigra sonis."
            },
            {
                "verse": "Turpia Laedaeae cecinit qui furta puellae,"
            },
            {
                "verse": "Personat aurata dulcia verba chely."
            },
            {
                "verse": "Calcidico volucres qui versu pinxit amores"
            },
            {
                "verse": "Te Latia, Dari, nunc canit usque lyra."
            },
            {
                "verse": "Miratur Sophron, te solum docta Corinna"
            },
            {
                "verse": "Miratur; parva te modulamur ope."
            },
            {
                "verse": "Mirantur nymphae et Dryades Faunique salaces"
            },
            {
                "verse": "Mirantur Satyri teque tuamque tubam."
            },
            {
                "verse": "Tu canis aeternum carmen, tibi Cynthius illud"
            },
            {
                "verse": "Temperat et doctis te docet articulis."
            },
            {
                "verse": "Tu decus es vatum, Romani fama decoris,"
            },
            {
                "verse": "Tecum Ithaci floret lingua diserta ducis,"
            },
            {
                "verse": "Tullius et, Latiae facunda maxima linguae,"
            },
            {
                "verse": "Nescio quid clarum concinit ore tuo."
            },
            {
                "verse": "Facundusque color Fabii tibi manat ab ore,"
            },
            {
                "verse": "Tu quodcumque canis, dicitur arte tibi."
            },
            {
                "verse": "At dederint cum tanta tibi monumenta sorores,"
            },
            {
                "verse": "Dispensant fusis quae bona nostra suis,"
            },
            {
                "verse": "Fac teneas memori Marci sub pectore nomen"
            },
            {
                "verse": "Et mihi Pieridum numina concilies."
            }
        ],
        [
            {
                "verse": "Parce tuis oculis, Ioannes, parce parentem"
            },
            {
                "verse": "Flere tuum: mors est finis honesta malis."
            },
            {
                "verse": "Sat vixit genitor, fuit hic insignis equestri"
            },
            {
                "verse": "Ordine, sat clarum gessit in orbe decus."
            },
            {
                "verse": "Illos flere decet, quorum sunt omnia fato"
            },
            {
                "verse": "Extincta et rapuit quos sine honore dies."
            },
            {
                "verse": "Quo vivat genitor tuus extant alta decoris"
            },
            {
                "verse": "Praeconia et famae gloria vera nitet."
            },
            {
                "verse": "Te genuit, qui, si dederint modo fata, parente"
            },
            {
                "verse": "Non minor at claro nomine maior eris."
            },
            {
                "verse": "Illustris soror est, peperit quae candida solem"
            },
            {
                "verse": "Aethereum, summos qui superavit avos,"
            },
            {
                "verse": "Qui Malatestaeum tollet super aethera nomen,"
            },
            {
                "verse": "Imperii metas qui sine fine volet."
            },
            {
                "verse": "Auguror et vatum si quid praeconia veri,"
            },
            {
                "verse": "Si quid habent certi, numina si qua favent,"
            },
            {
                "verse": "Eveniet, quoniam puero viget inclyta virtus:"
            },
            {
                "verse": "Pandulphus magno nomine clarus erit."
            },
            {
                "verse": "Crescit enim virtus annis surgentibus ipsa:"
            },
            {
                "verse": "Si viret in puero splendet et illa sene."
            },
            {
                "verse": "Sunt aliae quarum virtus viget alta sorores,"
            },
            {
                "verse": "Quae nulla poterunt conditione mori."
            },
            {
                "verse": "Has immortales virtus facit: omnia possunt"
            },
            {
                "verse": "Tempore consumi, stat tamen illa recens."
            },
            {
                "verse": "Multa tuum aeternum reddunt monumenta parentem:"
            },
            {
                "verse": "Vita proba et claro stemmate progenies."
            },
            {
                "verse": "Ne fle conspicuum patrem, qua vivit et alti"
            },
            {
                "verse": "Summa chori petiit, comprime lachrymulas."
            },
            {
                "verse": "Extinctum plausu Seres risuque sequuntur,"
            },
            {
                "verse": "Uxor cum natis carmina laeta canunt."
            },
            {
                "verse": "Hoc faciunt quoniam credunt hunc esse beatum"
            },
            {
                "verse": "Qui vitam hanc fato candidiore fugit."
            },
            {
                "verse": "Rursus et immodicis lachrymis flent, cum datur ulli"
            },
            {
                "verse": "Haec vita, est quoniam subdita tota malis."
            },
            {
                "verse": "Vita nihil, fugiunt anni, sunt undique morbi;"
            },
            {
                "verse": "Ille diu vixit qui sine labe perit."
            },
            {
                "verse": "Uti more velis Scythico, gratare parenti:"
            },
            {
                "verse": "Has liquit tenebras et meliora tenet."
            },
            {
                "verse": "Parce tuis lachrymis illi turbare quietem,"
            },
            {
                "verse": "Fac patris ossa tui molliter ut iaceant."
            }
        ]
    ]
}