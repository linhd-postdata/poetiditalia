{
    "author": "Galeazzo Pontico Faccino",
    "title": "libellus",
    "url": "http://www.poetiditalia.it/texts/FACCINO|libe|001",
    "text": [
        [
            {
                "verse": "dedicatio"
            },
            {
                "verse": "Pubens, perlege. Ponticus dicavit."
            },
            {
                "verse": "<A>t tu tam breve cingulumque carmen"
            },
            {
                "verse": "<Si> custodierisque cluserisque,"
            },
            {
                "verse": "<Ce>latu tener exolescet ut flos."
            },
            {
                "verse": "<Se>d nec commodites precariove"
            },
            {
                "verse": "Concedas; facile est perire parvo."
            }
        ],
        [
            {
                "verse": "Ille hominum moremque potest legesque tueri,"
            },
            {
                "verse": "Qui tenet in propria conditione modum."
            },
            {
                "verse": "Vota deo casti vates, foelicia mittit"
            },
            {
                "verse": "Regibus ac dominis munera quisque suis."
            },
            {
                "verse": "Votane concipiam quom tu me, Marce, bearis,"
            },
            {
                "verse": "Victorem voti reddiderisque mei?"
            },
            {
                "verse": "Nunquid opes aurumve, quibus tu semper habundas,"
            },
            {
                "verse": "Semper ego indigeo, tradere coner inops?"
            },
            {
                "verse": "Quidnam igitur dandum est? Hae nugae. Quor ita nugae?"
            },
            {
                "verse": "His nugis tibi nil gratius esse potest."
            },
            {
                "verse": "Hae tibi enim cordisque mei penetrale recludunt,"
            },
            {
                "verse": "Ipsius efficiunt participemque mei."
            },
            {
                "verse": "Insidet his nostri non debile pignus amoris,"
            },
            {
                "verse": "Sed solidum, reliquis nobiliusque bonis."
            },
            {
                "verse": "Per te ego sum foelixque fui foelixque futurus,"
            },
            {
                "verse": "Tu dominus vitae rexque deusque meae."
            },
            {
                "verse": "Accipe quod nec tu potius cupis esse, tibique"
            },
            {
                "verse": "Nec tradens potius quod dare possit habet."
            }
        ],
        [
            {
                "verse": "Quonam te aut quali discrimine, Marce, futuris"
            },
            {
                "verse": "Mandabo, Longae gloria summa domus?"
            },
            {
                "verse": "Quandoquidem in Venetis isto praenomine fastis"
            },
            {
                "verse": "Multi de vestra gente loquuntur avi."
            },
            {
                "verse": "Quae nota te nobis numero distinguet ab illo,"
            },
            {
                "verse": "Ipsum te pingens quem modo concipimus?"
            },
            {
                "verse": "Tu tamen hoc studium noli contemnere, noster"
            },
            {
                "verse": "Dulcis et immensus quod tibi praestat amor."
            },
            {
                "verse": "Non nihil est digito signari posse, iuvatque"
            },
            {
                "verse": "Quamlubet absentis posteritatis honor."
            },
            {
                "verse": "Neu dubita; vives semper, noscere seorsum."
            },
            {
                "verse": "Hoc tibi dant mentis munera certa tuae;"
            },
            {
                "verse": "Insolitae hoc dotes, hoc impromiscua virtus,"
            },
            {
                "verse": "Natus et ad magnas non nisi res animus;"
            },
            {
                "verse": "Hoc probitas, mores, gravitasque pudorque senexque"
            },
            {
                "verse": "In perquam tenero pectore consilium."
            },
            {
                "verse": "Addo duas laudes quae te diducere vulgo"
            },
            {
                "verse": "Gentili et coelo constituisse queunt."
            },
            {
                "verse": "Non est in Veneta iuvenis te doctior urbe,"
            },
            {
                "verse": "Nec quoi foecundum sit magis ingenium."
            },
            {
                "verse": "Non est qui melius cunctas percalleat artes,"
            },
            {
                "verse": "Nec quoi Parnasi sint iuga trita magis;"
            },
            {
                "verse": "Id quod candidulo collecta epigrammata libro"
            },
            {
                "verse": "Demonstrant, noster quae probat Hermoleos."
            },
            {
                "verse": "Ob quae te tantum laudant, quibus asserit orbis"
            },
            {
                "verse": "Te longe aequales destituisse tuos."
            },
            {
                "verse": "Praeterea non est te magnificentior alter;"
            },
            {
                "verse": "Quae tua sunt, non sunt, Marce benigne, tua."
            },
            {
                "verse": "Indonatus abit nemo, nudumque poetam"
            },
            {
                "verse": "Cernere, ubi tu sis, non licet aut lacerum."
            },
            {
                "verse": "Hoc tibi testabor semper numquamque silebo,"
            },
            {
                "verse": "Hoc tibi praecipuum est, hoc quoque, Marce, tuum."
            },
            {
                "verse": "Stemmata sunt nostri, sunt haec discrimina Marci,"
            },
            {
                "verse": "Quae nulli e Longa contigit esse domo."
            },
            {
                "verse": "Nec tua sunt, quod sis Leonardo patre creatus"
            },
            {
                "verse": "Quodque ille in patria clareat usque sua."
            },
            {
                "verse": "Haec tua sunt quae te reliquo discludere coetu"
            },
            {
                "verse": "Et magnis possunt consociare viris."
            },
            {
                "verse": "Nil metus est nobis quin cognoscare, periclum est"
            },
            {
                "verse": "Maiorum obscures facta decusque tuum."
            },
            {
                "verse": "Quam vereor posthac celebrandum nomine Marci"
            },
            {
                "verse": "Ne quem habeat praeter te tua posteritas."
            },
            {
                "verse": "Ergo vale, et virtus qua per compendia ducit"
            },
            {
                "verse": "Nominis aeterni grande capesse decus."
            }
        ],
        [
            {
                "verse": "Iupiter, indignum est, tua sunt haec quae omnia mergis."
            },
            {
                "verse": "Prospice; nam officiet quod struis ipse tibi."
            },
            {
                "verse": "Mortales miseram meruerunt forte ruinam."
            },
            {
                "verse": "Vivere quoi poena est, morte perire bonum."
            },
            {
                "verse": "Quodsi diluvio terras absumere mavis,"
            },
            {
                "verse": "Est opus ut coelum corruat imbre tuum."
            },
            {
                "verse": "Est opus ipse pluas, sed non est, crede poetae,"
            },
            {
                "verse": "Fas, aurum fuerit qui prius, esse mare."
            },
            {
                "verse": "Ipsa Iovem pluvium propellet ferrea turris,"
            },
            {
                "verse": "Contrahet et gremium cauta puella suum."
            }
        ],
        [
            {
                "verse": "Desine mirari quidnam malus ille sacerdos"
            },
            {
                "verse": "Tam probet insani dulce Maronis opus."
            },
            {
                "verse": "Hinc illi laus est, illi non ulla supellex"
            },
            {
                "verse": "Gracior; hinc vivit. Tollito, nullus erit."
            },
            {
                "verse": "Mentula in hoc canitur; Martinus mentula quom sit,"
            },
            {
                "verse": "Quor non huic carus debeat esse liber?"
            }
        ],
        [
            {
                "verse": "Quod tibi non redeat donis honeratus amicis"
            },
            {
                "verse": "Servus, ais, vitium non leve, Longe, meum."
            },
            {
                "verse": "Hoc mihi non turpe est, verum est miserabile quando"
            },
            {
                "verse": "Haec mala nascenti sors inimica dedit,"
            },
            {
                "verse": "Scilicet ut tantum nos acciperemus ob id quod"
            },
            {
                "verse": "Nil praeter grates reddere pauper habet."
            }
        ],
        [
            {
                "verse": "Si mane occurris, si vespere, debita poscis"
            },
            {
                "verse": "Carmina, idem repetis si mediante die."
            },
            {
                "verse": "Desine mirari quod non do. Carmina possum"
            },
            {
                "verse": "Mittere, quem totum lisque forumque tenent?"
            },
            {
                "verse": "Conquiro testes, tabulas, decreta, citorque"
            },
            {
                "verse": "Atque cito, huc illuc trudor agorque diu."
            },
            {
                "verse": "Nocte eadem somnus praesentat tedia, vexat"
            },
            {
                "verse": "Par animum et corpus nocte dieque labor."
            },
            {
                "verse": "Has si non recipis causas, elinguis et infans"
            },
            {
                "verse": "Sum factus; credi nolo poeta; tace."
            }
        ],
        [
            {
                "verse": "Propter holus pisces si reddis, Longe, Facinis,"
            },
            {
                "verse": "Munus ob hoc pisces raetiaque ipsa dato."
            },
            {
                "verse": "Si vero rogites quid sit quod demus amico,"
            },
            {
                "verse": "Hortulus est pomis consitus atque holere."
            },
            {
                "verse": "Si pisces dat planta, dabunt mihi poma coquinam,"
            },
            {
                "verse": "Et quod habes ficus, hinc mihi panis erit."
            },
            {
                "verse": "Da panem; decet hoc; si dant mihi talia piscem,"
            },
            {
                "verse": "Vitis culta tibi est; tu mihi redde merum."
            },
            {
                "verse": "Copia iam quoiusque tibi est; maiora remitte"
            },
            {
                "verse": "Munera; sic optat qui tibi magna dedit."
            }
        ],
        [
            {
                "verse": "Mirabar Conti iam concessisse Iacobum."
            },
            {
                "verse": "Qui totiens victus vincere posse putas?"
            },
            {
                "verse": "Quin gentilicios porcos agis atque capellas"
            },
            {
                "verse": "Atque in Fertinis pectis oves gregibus,"
            },
            {
                "verse": "Si modo quid superest pecoris quod pectere possis,"
            },
            {
                "verse": "Quod tibi non turpis ambitus abstulerit?"
            },
            {
                "verse": "Si tamen hinc abeas, nil perdes; namque etiamnum"
            },
            {
                "verse": "Istic, sed pecoris, Barde, magister eris."
            }
        ],
        [
            {
                "verse": "Salve nec minimo canende plectro,"
            },
            {
                "verse": "Sed qui tempore tam carente vatum"
            },
            {
                "verse": "Dignus vivere nec tuba carere"
            },
            {
                "verse": "Possis Pindaricaque Homericaque,"
            },
            {
                "verse": "Quae te maxima gesta factitantem"
            },
            {
                "verse": "Per multum mare plurimasque terras,"
            },
            {
                "verse": "Per ventos sequeretur et per ignes,"
            },
            {
                "verse": "Quae te per spatium novem globorum"
            },
            {
                "verse": "Aut septemgeminos agat planetas"
            },
            {
                "verse": "Aut per mille alios poli meatus,"
            },
            {
                "verse": "Aut si sint quoque milies ducenti."
            },
            {
                "verse": "Sic Parcae voluere; nam libellos"
            },
            {
                "verse": "Fatorum tibi multa pollicentes,"
            },
            {
                "verse": "Donate optime, non semel redegi."
            },
            {
                "verse": "Qui, seu divitias et optimarum"
            },
            {
                "verse": "Terrarum regimen vel expolitum"
            },
            {
                "verse": "Naturae ingenium tibi reposcis,"
            },
            {
                "verse": "Nil contra statuunt. Sed inter omnes"
            },
            {
                "verse": "Consensus fuit esse te beatum,"
            },
            {
                "verse": "Amplum, magnificum, pium, potentem"
            },
            {
                "verse": "Clarum pectine, voce clarum et arte,"
            },
            {
                "verse": "Quae nos saltibus aptat expeditis,"
            },
            {
                "verse": "Nec non et dialecticum et sophistam"
            },
            {
                "verse": "Inque omnis logicae matheseosque"
            },
            {
                "verse": "Praestantem egregiumque disciplina."
            },
            {
                "verse": "Quem civilia iura consulentem"
            },
            {
                "verse": "Et ius pontificale dictitantem,"
            },
            {
                "verse": "Naturaeque aditus et implicatas"
            },
            {
                "verse": "Causas atque elementa ruminantem"
            },
            {
                "verse": "Et quicquid superest scientiarum,"
            },
            {
                "verse": "Aetas funditus omnis obstupescet."
            },
            {
                "verse": "Quod si praeteritis tibi diebus"
            },
            {
                "verse": "Nullos hendecasyllabos dicavi,"
            },
            {
                "verse": "Concedas veniam meo pudori."
            }
        ],
        [
            {
                "verse": "Seu nos, Marce, forum retinet sive umbra domusve,"
            },
            {
                "verse": "Caedo ego; tu semper, Sum tibi servus, ais."
            },
            {
                "verse": "Hoc ego servitium culpo nec ferre potis sum."
            },
            {
                "verse": "Aut igitur caedas, aut male missus abi."
            }
        ],
        [
            {
                "verse": "Fortunam Patavi si te cognoscere tangit,"
            },
            {
                "verse": "Hospes, ab exiguo carmine doctus eris."
            },
            {
                "verse": "Hoc uno indicio foelix sit necne videbis,"
            },
            {
                "verse": "Quom quanto fuerit praesule tuta scies."
            },
            {
                "verse": "Phoscharus hic ille est; homines qui et moenia sanctis"
            },
            {
                "verse": "Moribus et vitae religione fovet."
            }
        ],
        [
            {
                "verse": "Scilicet humanae deerant incommoda vitae,"
            },
            {
                "verse": "Nec fuerant homini mille pericla satis."
            },
            {
                "verse": "Vos quoque, vesani culices, in parte venitis,"
            },
            {
                "verse": "Sed vobis nihil est quod simile esse putem."
            },
            {
                "verse": "Nullum deterius, nullum truculentius usquam"
            },
            {
                "verse": "Terrarum in toto pascitur orbe nefas."
            },
            {
                "verse": "Nam quom alias armet pestes natura veneno,"
            },
            {
                "verse": "Quomque aliae vel nos dente vel ungue petant,"
            },
            {
                "verse": "Multarum insidias tecto vitamus et urbe,"
            },
            {
                "verse": "Multarum infestas trudimus ense minas."
            },
            {
                "verse": "Balatus aliae pecudum sectantur inanes,"
            },
            {
                "verse": "Exercent aliae per loca sola minas."
            },
            {
                "verse": "Sed quisnam a vobis sese defendier ausit?"
            },
            {
                "verse": "Quo clypeo vel qua cuspide tutus erit?"
            },
            {
                "verse": "Quae legio, quae me securum moenia reddent?"
            },
            {
                "verse": "Quae fuga, secreti quod penetrale laris?"
            },
            {
                "verse": "Non assis gladium facitis, non bella timetis"
            },
            {
                "verse": "Cinctaque militibus moenia adire suis."
            },
            {
                "verse": "Non castum nuptae thalamum teneramve puellam"
            },
            {
                "verse": "Poenitet aut tremulum solicitare senem."
            },
            {
                "verse": "Pauperis et tegetem premitis Tyriumque cubile"
            },
            {
                "verse": "Divitis, egregios nobiliumque toros."
            },
            {
                "verse": "Vos dulcem eripitis furiali murmure somnum,"
            },
            {
                "verse": "Vulnera vos acri plena dolore datis."
            },
            {
                "verse": "Arguet hoc iuvenis, quo non praestantior alter"
            },
            {
                "verse": "Doctrinae superest ingeniique bonis."
            },
            {
                "verse": "Vix primae dederat languentia membra quieti,"
            },
            {
                "verse": "Mollibus avectus Pieridum studiis."
            },
            {
                "verse": "Quaque levis Zephyri se crederet aura, fenestrae"
            },
            {
                "verse": "Consulto fuerat pars adaperta suae."
            },
            {
                "verse": "Hac iter arripitis propereque irrumpitis, ac si"
            },
            {
                "verse": "Tota domus vestra sit populanda manu."
            },
            {
                "verse": "Et iuvenem circum fremitis ceu multa luporum"
            },
            {
                "verse": "Milia deserta si potiantur ove."
            },
            {
                "verse": "Nec modus aut numerus fit morsibus; illius autem"
            },
            {
                "verse": "Senserunt tenerae spicula amara genae."
            },
            {
                "verse": "Surgit et attonitus, Quae me circumstat Erinnys,"
            },
            {
                "verse": "Quae me, ait, offensi numinis ira premit?"
            },
            {
                "verse": "Vix ea, quom pennis agitatus inhorruit aether"
            },
            {
                "verse": "Et deus imperio Palladis Archas erat."
            },
            {
                "verse": "Ut stetit in medio, pugna instauratur utrinque,"
            },
            {
                "verse": "Utraque pars dubio praelia Marte gerit."
            },
            {
                "verse": "Vos fremitu morsuque deum laceratis, at ille"
            },
            {
                "verse": "Falcato plures comminus ense necat."
            },
            {
                "verse": "Tandem ausi crudele nefas ausoque potiti"
            },
            {
                "verse": "Una omnes celerem carpitis inde fugam."
            },
            {
                "verse": "Ille opibus iuvenem genere et cognomine Longum,"
            },
            {
                "verse": "Florentem ingenii nobilitate sui,"
            },
            {
                "verse": "Solatur doctaeque fovet dulcedine linguae"
            },
            {
                "verse": "Prostratum et tota surgere mente iubet."
            },
            {
                "verse": "Candida neu turpi facies livore periret,"
            },
            {
                "verse": "Ter quater aetema lavit in ambrosia."
            }
        ],
        [
            {
                "verse": "Perquiris cupidus, Quid hic patrabit"
            },
            {
                "verse": "Novi criminis improbus maritus,"
            },
            {
                "verse": "Ut quoi non pote pristinum tenorem"
            },
            {
                "verse": "Mutando dare saeculum pudicum?"
            },
            {
                "verse": "Nam si transigitur malis cinaedis"
            },
            {
                "verse": "Ne possint vitio suo repulsi"
            },
            {
                "verse": "Sancti coniugis abrogare leges,"
            },
            {
                "verse": "Quor non deciditur, puella, tecum"
            },
            {
                "verse": "Una cum aliis bene ac beate,"
            },
            {
                "verse": "Si pulcher tibi, si maritus unus"
            },
            {
                "verse": "Spondetur tibi, quoi satis superque"
            },
            {
                "verse": "Molles pro scapulis dabis papillas?"
            },
            {
                "verse": "Tantum prospice filiis tenellis,"
            },
            {
                "verse": "Ne quod parturis hoc edat maritus."
            },
            {
                "verse": "Nam solet pueros vorare, ut audis."
            },
            {
                "verse": "Obsecro, quom parvo sis corpore, nomine magno,"
            },
            {
                "verse": "Nonne fit ut longus sis simul atque brevis?"
            }
        ],
        [
            {
                "verse": "Hoc rogo me doceas quor, quom sis corpore parvo,"
            },
            {
                "verse": "Nominis effigiem grandis ubique feras?"
            },
            {
                "verse": "Si te aliquis prisco proavorum nomine cantat,"
            },
            {
                "verse": "Longus es et magnum nomen ab inde tenes."
            },
            {
                "verse": "Seu quis magnificum te dixerit, hoc quoque magnum est."
            },
            {
                "verse": "Unde fit ut magnus sis simul atque brevis?"
            }
        ],
        [
            {
                "verse": "Et pro carminibus veniunt tibi carmina, Longe,"
            },
            {
                "verse": "Et pro muneribus carmina semper habes."
            },
            {
                "verse": "Et pro carminibus vestis pascisque fovesque,"
            },
            {
                "verse": "Et pro muneribus tu quoque munus habe."
            }
        ],
        [
            {
                "verse": "Iam dudum pueri iuvenes matresque senesque"
            },
            {
                "verse": "Tempora concelebrant praetereunda iocis."
            },
            {
                "verse": "Hic canit, hic ridet, hic pectine pulsat eburno,"
            },
            {
                "verse": "Hic alternatim nobile iactat ebur."
            },
            {
                "verse": "Hic Syrio pultem chariphyllo et melle refertam"
            },
            {
                "verse": "Devorat et suavi \u00e2\u0080\u00a0structea cum casia."
            },
            {
                "verse": "Ingerit hic vinum conditaque zachare citra"
            },
            {
                "verse": "Imponit mensae, quae hic rapit, alter edit."
            },
            {
                "verse": "Omnia sunt tandem ludis permixta pudicis,"
            },
            {
                "verse": "Nos et adhuc tetricis degimus in studiis."
            },
            {
                "verse": "Ipse ego, qui potui iam pridem enigmata sphingos"
            },
            {
                "verse": "Solvere, iam tandem succubui, fateor."
            },
            {
                "verse": "Tu quoque si ulterius nugis iis esse vacandum"
            },
            {
                "verse": "Credideris, parvo tempore asellus eris."
            },
            {
                "verse": "Haec hominum possunt mutare sophismata formas"
            },
            {
                "verse": "Et non implicitas perplicuisse queunt."
            },
            {
                "verse": "Non credis nobis; nodum hunc dissolve. Vel ergo"
            },
            {
                "verse": "Hic non est animal, Marce, vel est asinus."
            },
            {
                "verse": "Quor tu non timeas formam mutare virilem?"
            },
            {
                "verse": "Caedo, inquis; res haec quippe timenda fuit."
            },
            {
                "verse": "Marce, sapis libros; nugas age desere sacro"
            },
            {
                "verse": "Tempore et ad nostras currere perge domos."
            },
            {
                "verse": "Nostra domus risu plena est; fallacia nusquam,"
            },
            {
                "verse": "Sed chorus et cantus et cithara apta sonat."
            },
            {
                "verse": "Hanc tu quom intrabis secura mente, rogatus"
            },
            {
                "verse": "Dices, Non timeo quod fieri nequeo."
            },
            {
                "verse": "Sic neque clitellas nec honus nec scaeva timebis"
            },
            {
                "verse": "Verbera, nec stimulum nec iuga nec stabulum."
            }
        ],
        [
            {
                "verse": "Marce, decus vatum, patriae spes una patrisque,"
            },
            {
                "verse": "Facino sydus praesidiumque tuo,"
            },
            {
                "verse": "Surge age, nec nitidos somnus pervincat ocellos,"
            },
            {
                "verse": "Quo stetit ignotis Cnossia littoribus."
            },
            {
                "verse": "Surge age, et evigila nobisque edissere causam"
            },
            {
                "verse": "Quor hoc visantur tempore templa magis,"
            },
            {
                "verse": "Quor sua nunc properat populus delicta fateri,"
            },
            {
                "verse": "Quor nunc ante aras victima multa cadit."
            },
            {
                "verse": "An quia nos hodie Christus moriendo redemit,"
            },
            {
                "verse": "Admittit nostras absque Iabore preces?"
            },
            {
                "verse": "Tu quoque si monitus non aspernabere nostros,"
            },
            {
                "verse": "Virgilii pones et Ciceronis opus."
            },
            {
                "verse": "In manibus sumes divina volumina Mosae"
            },
            {
                "verse": "Scriptaque sanctorum ter veneranda patrum."
            },
            {
                "verse": "Templa petes moestus culpasque efflendo lavabis,"
            },
            {
                "verse": "Te sciat ut summus poenituisse deus."
            },
            {
                "verse": "Inde sacerdotem pronusque et stratus adibis"
            },
            {
                "verse": "Summissa errores prodere voce tuos."
            }
        ],
        [
            {
                "verse": "Inclytus Italiae princeps virtute decorus"
            },
            {
                "verse": "Expetit Euganea quicquid in urbe boni est."
            },
            {
                "verse": "Hoc decet, hoc aequum est; socio iungantur amore"
            },
            {
                "verse": "Inter sese homines, quos deus ipse facit."
            },
            {
                "verse": "Hos manibus finxitque suis qui condidit astra,"
            },
            {
                "verse": "Moribus et iunxit Iupiter ipse suis."
            },
            {
                "verse": "Et tamen alter habet claras Antenoris arces,"
            },
            {
                "verse": "Urbinum; alterius regia celsa viget."
            },
            {
                "verse": "Unde tibi Odaxi, dux inclyte, nomen ad aures?"
            },
            {
                "verse": "Unde hominis quaeso cognita fama tibi est?"
            },
            {
                "verse": "Anne quod egregii mores probitasque decusque"
            },
            {
                "verse": "In parva nequeunt sede manere diu?"
            },
            {
                "verse": "Haec sunt quis coelum vivendo ascenditur ipsum;"
            },
            {
                "verse": "Nedum ausint tanti principis ire lares."
            },
            {
                "verse": "An magis hoc opus est terras, mare, et astra regentis"
            },
            {
                "verse": "Inter se dignos conciliare viros?"
            },
            {
                "verse": "Mirum ni tanti ducis ingens cura laboret"
            },
            {
                "verse": "Ut teneat toto nobile in orbe iubar."
            },
            {
                "verse": "Pulchrior est nusquam gemma, aut preciosius aurum;"
            },
            {
                "verse": "Altera et alterius crescere honore solet."
            },
            {
                "verse": "Quam grato radiat viridis fulgore  smaragdus"
            },
            {
                "verse": "Tantum auro gestit nexa decere magis."
            },
            {
                "verse": "Aurum es tu, princeps; hic est preciosa smaragdus."
            },
            {
                "verse": "Non habet ornatum te sine gemma suum."
            },
            {
                "verse": "Te nihil est uno quod sit praeclarius usquam."
            },
            {
                "verse": "Hoc quoque nil melius creditur esse viro."
            },
            {
                "verse": "Relligione Numam credas, probitate Catonem,"
            },
            {
                "verse": "Et priscam Attili vincere posse fidem."
            },
            {
                "verse": "Eloquium et linguam Ciceroni cedit, at ipse"
            },
            {
                "verse": "Ingenio cunctos praestat et arte viros."
            },
            {
                "verse": "Tam fovet humane Latiam Graecamque Thaliam;"
            },
            {
                "verse": "Laetior atque alio fomite neutra magis."
            },
            {
                "verse": "Tam bene cuncta tenet linguam redolentia utramque;"
            },
            {
                "verse": "Sic potuit culto nobilis esse duci."
            },
            {
                "verse": "Nemo suis melius tenuit se finibus unquam;"
            },
            {
                "verse": "Graeca velut Latiam nesciat, ipse sapit."
            },
            {
                "verse": "Carminis ingenium, candorem, et sordida nullus"
            },
            {
                "verse": "Uno in coniectu tam bene nosse potest."
            },
            {
                "verse": "Veridicas in se sortes habet, undique ad illum"
            },
            {
                "verse": "Concurrunt homines, hinc puer, inde senex."
            },
            {
                "verse": "Quae morum gravitas, quaeve est praestantia in illo,"
            },
            {
                "verse": "Ut nequeat sciri quicquid inest melius?"
            },
            {
                "verse": "Attamen hic nervis complectitur omnia plenis,"
            },
            {
                "verse": "Sorte pari Musas excolit atque deos."
            },
            {
                "verse": "Hunc tu hominem quoniam, princeps generose, requiris,"
            },
            {
                "verse": "Id facis, ut multa laude superbus eas."
            },
            {
                "verse": "Iustius hunc hominem poterunt carique parentes"
            },
            {
                "verse": "Et desiderio docta caterva sequi."
            },
            {
                "verse": "Non decet alterius Litavicus stare sub umbra."
            },
            {
                "verse": "Urbine, hunc habeas possideasque virum."
            },
            {
                "verse": "Quod si instructa foret classis tibi, debuit illum"
            },
            {
                "verse": "Classis honorato suscipere in gremio."
            },
            {
                "verse": "Sic quondam voluit vittata nave Platoni"
            },
            {
                "verse": "Obvius atque albis ire tyrannus equis."
            },
            {
                "verse": "Sic quondam excepit classis legata Menandrum."
            },
            {
                "verse": "Hoc illis laudi est, hoc tibi pluris erit."
            },
            {
                "verse": "Ergo age ab umbrosis caedantur montibus Idae"
            },
            {
                "verse": "Pinus; nam fabricam Daedalus ipse dabit."
            },
            {
                "verse": "Ancora Tyrrheni est, vela Icarus ipse parabit,"
            },
            {
                "verse": "Daedalus antennam, Copaque remigium."
            },
            {
                "verse": "Non aberit Tiphys, qui puppim provehat undis,"
            },
            {
                "verse": "A rapidis fratrem qui tueatur aquis."
            },
            {
                "verse": "At tibi Nereides placandae, et plurima magno"
            },
            {
                "verse": "Neptuno atque aliis vota vovenda deis."
            },
            {
                "verse": "Nanque etiam divis ventisque est cura poetae;"
            },
            {
                "verse": "In regnis foveant usque precare suis."
            },
            {
                "verse": "Hunc servate virum, qui vobis tradere vitam"
            },
            {
                "verse": "Aeternam et mortem quom volet ipse potest."
            },
            {
                "verse": "Hunc servate virum, fama super aethera notum,"
            },
            {
                "verse": "Quoi coelum prorsus syderaque ipsa favent,"
            },
            {
                "verse": "Quem mors ipsa potest venerari et credere divum,"
            },
            {
                "verse": "De quo laetantur diique hominesque loqui."
            },
            {
                "verse": "Hunc hominem, Neptune, tibi studiosa iuventus"
            },
            {
                "verse": "Tradit, ut incolumem restituisse velis."
            },
            {
                "verse": "Qui pariter dictanda legunt relegendaque dictant,"
            },
            {
                "verse": "Hunc optant votis iure vacare suis."
            },
            {
                "verse": "Hunc Patavina cohors, fratres fidique sodales"
            },
            {
                "verse": "In placida cupiunt vivere pace diu."
            },
            {
                "verse": "Undique ad hunc veniunt nasi melioris egentes"
            },
            {
                "verse": "Carminaque in iusta lance notanda ferunt."
            },
            {
                "verse": "Undique facta ferunt scriptis lustranda disertis"
            },
            {
                "verse": "Ac veluti toto solus in orbe sciat."
            },
            {
                "verse": "Non tamen hic sacri rumpit pia foedera ponti,"
            },
            {
                "verse": "Non violat facto iusque piumque suo."
            },
            {
                "verse": "Non aurum, non gemma hominem, non purpura honorat,"
            },
            {
                "verse": "Nec praeda, tibi quam portet, honustus erit."
            },
            {
                "verse": "At pietas, et cana fides, constantiaque alti"
            },
            {
                "verse": "Pectoris hunc solita est integritasque sequi."
            },
            {
                "verse": "Hunc, oro, servate virum, si iusta petuntur,"
            },
            {
                "verse": "Si pia, si dignum est vota valere mea."
            },
            {
                "verse": "Denique si divi precibus flectuntur amicis,"
            },
            {
                "verse": "Servate hunc hominem corpore, mente deum."
            },
            {
                "verse": "Hunc, Antenorei, pariter servate, penates,"
            },
            {
                "verse": "Ut celebret vestri fortia facta laris."
            },
            {
                "verse": "Tu vero ante alios, princeps memorande, precare"
            },
            {
                "verse": "Quae canat hunc scriptis posse vacare suis."
            },
            {
                "verse": "Actutum nostros adeas, Litavice, penates."
            },
            {
                "verse": "Dic age, iam nymphis nostra referta domus."
            },
            {
                "verse": "Huc docti venere homines, venere puellae,"
            },
            {
                "verse": "Et tibi iam faustum praemeditantur iter."
            },
            {
                "verse": "Da dextram caris, redde oscula dulcia amicis."
            },
            {
                "verse": "Et celerem dextro numine carpe viam."
            },
            {
                "verse": "Vestes Caesaribus prius rogatis"
            },
            {
                "verse": "Ferebant veteres suas poetae."
            },
            {
                "verse": "At tu, Longule, non rogatus ultro"
            },
            {
                "verse": "Das, quo tam bene sim togatus ac tu."
            },
            {
                "verse": "Hinc te Pierides ament colantque,"
            },
            {
                "verse": "Interque innumeros prioris aevi"
            },
            {
                "verse": "Vates eminulos vocere primus."
            },
            {
                "verse": "Hinc te Fulvia non ut ante pellat,"
            },
            {
                "verse": "Sed vultu aspiciat sereniore."
            },
            {
                "verse": "Dum leges populis Dominus mandataque ferre"
            },
            {
                "verse": "Suscipiens quaedam de coetu foemina dixit,"
            },
            {
                "verse": "Foelix infantem quae te gestaverit alvus"
            },
            {
                "verse": "Et quae primiparae desuxeris ubera matris."
            },
            {
                "verse": "Olli Christus ait, Mulier, quin immo beatus,"
            },
            {
                "verse": "Audit qui verbum Domini et custodit in aevum."
            }
        ],
        [
            {
                "verse": "Christe potens rerum, nutu si aspexeris uno,"
            },
            {
                "verse": "Quem non servavit mors tua, me eripies."
            },
            {
                "verse": "Annue, et incipiet, pro quo cruce passus in alta es,"
            },
            {
                "verse": "Vivere; neu votis, Christe, resiste meis."
            }
        ],
        [
            {
                "verse": "Munera non corpus sed nomina magna sequu<n>tur,"
            },
            {
                "verse": "Munera sic Tydeus cuncta superba dedit."
            },
            {
                "verse": "Tu quoque si parvus magno donabis amicum"
            },
            {
                "verse": "Munere, de parvo sic, puto, magnus eris."
            },
            {
                "verse": "Convenit ex aequo, magnis quem dotibus ipse"
            },
            {
                "verse": "Iupiter ornarit, maxima quoique dare."
            },
            {
                "verse": "Multa coquo interea reddatur gratia versu,"
            },
            {
                "verse": "Saepe modo imperiis pareat ille tuis."
            }
        ],
        [
            {
                "verse": "Hactenus hic sum te Patavi, Donate, moratus,"
            },
            {
                "verse": "Venturo ut possem basia ferre tibi."
            },
            {
                "verse": "Sed quoniam dominae retinent te vincla, memento"
            },
            {
                "verse": "Oscula multa tibi nomine ferre meo."
            },
            {
                "verse": "Quod tibi si forsan fuerit grave, reddere saltem"
            },
            {
                "verse": "Ne pigeat sponsae suavia multa tuae."
            },
            {
                "verse": "Reddita sunt nobis placidissima carmina, quis tu"
            },
            {
                "verse": "Facundus, prudens census es et facilis."
            },
            {
                "verse": "Sed tibi non aequum nascenti contigit astrum,"
            },
            {
                "verse": "Quom posses tanti pingere quam caneres."
            },
            {
                "verse": "Quippe si ab unguiculis didicisses pingere primis,"
            },
            {
                "verse": "Te nihil in toto clarius orbe foret."
            },
            {
                "verse": "Ergo qui multas tam recte amplectitur artes,"
            },
            {
                "verse": "Huic uni incumbens, dic mihi, quantus erat?"
            },
            {
                "verse": "Hercule ne abnueres; positis Othomanus ab armis"
            },
            {
                "verse": "Et precio et precibus duceret ipse suis."
            },
            {
                "verse": "Mirum, qui populis quique omnibus imperet olim"
            },
            {
                "verse": "Gentibus, illum artes appetiisse tuas."
            }
        ],
        [
            {
                "verse": "I pete nunc sylvas, speluncas, ardua montis"
            },
            {
                "verse": "Semota ut dictent carmina Pierides."
            },
            {
                "verse": "Navigat adversis et vento et numine et unda"
            },
            {
                "verse": "Contes, et populus quae canat usque facit."
            },
            {
                "verse": "Funera iam poterunt agere et componere carmen,"
            },
            {
                "verse": "Si inter tot turbas cantibus iste vacat."
            },
            {
                "verse": "Carmina iam lacrimis quivis dictabit abortis,"
            },
            {
                "verse": "Et cum funeribus carminis auctor erit."
            }
        ],
        [
            {
                "verse": "Oscula quom, mea lux, animi sint signa benigni,"
            },
            {
                "verse": "Atque ideo haec poscat munera quisquis amat,"
            },
            {
                "verse": "Suavia da nostris tanto potiora labellis,"
            },
            {
                "verse": "Quanto amor est quovis maior amore meus;"
            },
            {
                "verse": "Qualia saepe suo quondam donabat amanti,"
            },
            {
                "verse": "Quoius honoratum, Cynthia, nomen habes;"
            },
            {
                "verse": "Quantaque poscenti dare Lesbia sueta Catullo,"
            },
            {
                "verse": "Quantaque Nasoni ferre Corinna suo;"
            },
            {
                "verse": "Quaeque fero Marti foelix Cytherea dedisse"
            },
            {
                "verse": "Dicitur, aut fratri prodiga sancta suo."
            },
            {
                "verse": "Et meus historias supra furor eminet omnes,"
            },
            {
                "verse": "Oscula quoi non sunt deteriora satis."
            },
            {
                "verse": "Atque ideo maiora petit; maiora volentem"
            },
            {
                "verse": "Suscipe; multa cupit, multa meretur amans."
            },
            {
                "verse": "Et dare si non vis, saltem ne sperne ferentem;"
            },
            {
                "verse": "Nam quod polliceor dulce erit omne tibi."
            },
            {
                "verse": "Tu permitte mihi teneras tractare papillas"
            },
            {
                "verse": "Atque aliqua in lecti parte iacere tui."
            },
            {
                "verse": "Quid fugis, aut quid me poscentem blanda repellis"
            },
            {
                "verse": "Oscula, quid si me diligis (inquis) abes?"
            },
            {
                "verse": "Hinc abes, importune, precesque averte molestas,"
            },
            {
                "verse": "Nam me compellunt oscula tanta mori."
            },
            {
                "verse": "Ast ego, te quanti faciam, quibus ignibus urar,"
            },
            {
                "verse": "Non alio possum te docuisse modo."
            },
            {
                "verse": "Quod si dura negas misero solamen amanti,"
            },
            {
                "verse": "Perge age, festina, morte perire iube."
            },
            {
                "verse": "Quidnam opus est miseris longam producere vitam?"
            },
            {
                "verse": "Dulcior in tantis mors erit atra malis."
            },
            {
                "verse": "Quid non et longis consumptus amoribus Iphis"
            },
            {
                "verse": "Duritiam scaevae fregit Anaxaretes?"
            },
            {
                "verse": "Ille perit laqueo, postquam nec fletibus ullum"
            },
            {
                "verse": "Nec fidei aut meritis sensit inesse locum."
            },
            {
                "verse": "Tu quoque ni, mea lux, animum mutabis acerbum,"
            },
            {
                "verse": "Principium nostrae causaque mortis erit."
            },
            {
                "verse": "Aspice quam loquitur sine corde, ex corde puella."
            },
            {
                "verse": "Ergo ubi cor non est, cor tamen esse potest."
            }
        ],
        [
            {
                "verse": "Sic placida me, Marce, potes diducere ab urbe,"
            },
            {
                "verse": "Quem mea non tenuit Cynthia, rarus amor."
            },
            {
                "verse": "Sit quodcumque cupis, mihi sed succenseat illa,"
            },
            {
                "verse": "Ni mea quam celeri remige trabs remeet."
            },
            {
                "verse": "Ergo sit nostri tibi mutua cura; sequemur"
            },
            {
                "verse": "Quo vis, dum sit herae gratia salva meae."
            }
        ],
        [
            {
                "verse": "Saepe doles, quod te dignetur carmine nullus,"
            },
            {
                "verse": "Quom sis e numero tu quoque Pierio."
            },
            {
                "verse": "Nos veniam petimus si non tibi scripsimus usquam;"
            },
            {
                "verse": "Tam magnas aures carmina nostra timent."
            },
            {
                "verse": "Barbare, quid reseras tam multa in nocte fenestras,"
            },
            {
                "verse": "Et somnum strepitu, me quoque semper agis?"
            },
            {
                "verse": "Si te nil removent nostri haec incommoda, saltem"
            },
            {
                "verse": "Parce soporiferum laedere velle deum."
            },
            {
                "verse": "Insipidum Veneti mergum sectantur ubique."
            },
            {
                "verse": "Nil mirum; mergus rex aliquando fuit."
            }
        ],
        [
            {
                "verse": "Mittitur Euganeam Vespilo Vicus ad oram,"
            },
            {
                "verse": "Inde tibi ut medicas hauriat, aeger, aquas."
            },
            {
                "verse": "Dum redit, aeratam oppignerat axe lagellam"
            },
            {
                "verse": "Ne minus officio perfruerere suo."
            }
        ],
        [
            {
                "verse": "Qui dat Erithreos lapides tibi, amice, vel aurum,"
            },
            {
                "verse": "Divitias aperit prodigus ille suas."
            },
            {
                "verse": "Divitias alii mittant; ego pignus amoris"
            },
            {
                "verse": "Quod potui, misi Persica poma; vale."
            }
        ],
        [
            {
                "verse": "Quod te non proprio resalutem nomine semper,"
            },
            {
                "verse": "Nil mirum; mendax cogerer esse tibi."
            },
            {
                "verse": "Sit quoque et hoc minimum; qui non benefecerit usquam,"
            },
            {
                "verse": "Rite sibi nomen vendicat iste malum."
            }
        ],
        [
            {
                "verse": "Seu cupis Eoas mundi disquirere partes,"
            },
            {
                "verse": "Astra ubi nascuntur ocyus et pereunt;"
            },
            {
                "verse": "Seu cupis occiduas fessique cubilia currus"
            },
            {
                "verse": "Astra ubi nascuntur serius et pereunt,"
            },
            {
                "verse": "Parte fatiscentem qua terram insanus hiulcat"
            },
            {
                "verse": "Bosphorus, Herculei grande laboris opus;"
            },
            {
                "verse": "Seu lubet Assyrio porrectas littore Sirtes,"
            },
            {
                "verse": "Hic ubi Cisipadum barbara terra iacet;"
            },
            {
                "verse": "Seu loca, quae solis sita comminus orbita torret,"
            },
            {
                "verse": "Perpetui flamma syderis usta lubet;"
            },
            {
                "verse": "Seu lubet audacem pharetra immitemque Gelonum"
            },
            {
                "verse": "Et latus aeterno stansque rigensque gelu;"
            },
            {
                "verse": "Dispeream, si quo tecum comes ire recusem."
            },
            {
                "verse": "Omnis mi duce te tuta brevisque via."
            },
            {
                "verse": "Dispeream, si non sine te comes ire recusem."
            },
            {
                "verse": "Omnis mi sine te scaeva gravisque via est."
            }
        ],
        [
            {
                "verse": "Phosphore, marcescunt torpentia corpora somno,"
            },
            {
                "verse": "Sit nisi qui cogat pervigilare labor."
            },
            {
                "verse": "Marcescunt animi, nisi sit quae cura iacentes"
            },
            {
                "verse": "Sollicitet, nisi quae torqueat ingenium."
            },
            {
                "verse": "Te quoque ni moveat virtutis cura perennis,"
            },
            {
                "verse": "Marcescet toto tempore vita tibi."
            }
        ],
        [
            {
                "verse": "Marce, quid Adriaca tantum retineris in urbe?"
            },
            {
                "verse": "Continet urbs Patavi quod petis inde; redi."
            },
            {
                "verse": "Haec tibi virginea redimitos tempora lauro"
            },
            {
                "verse": "Rhetoras, haec tellus grammaticosque dabit."
            },
            {
                "verse": "Hic sacer astrorum cursus, hic dogmata divum,"
            },
            {
                "verse": "Hic et Aristotelis scripta probata vigent."
            },
            {
                "verse": "Adde, mathematicas vir plurimus excutit artes."
            },
            {
                "verse": "Quas colimus dominas persequimurque deas."
            },
            {
                "verse": "Ars tua, quae nexus plicat explicat, arsque medendi"
            },
            {
                "verse": "Hunc sibi praedives vendicat arte locum."
            },
            {
                "verse": "Hic ius quoique suum tribuit quae sydera linquens"
            },
            {
                "verse": "Esse suam voluit barbara tecta domum."
            },
            {
                "verse": "Hic est ille tuos Galeatius inter amicos"
            },
            {
                "verse": "Maximus, hic cordi fixa puella tuo est."
            },
            {
                "verse": "Parvi cuncta facis, sed tu nisi caveris undas"
            },
            {
                "verse": "Thiodamanteo mox comes ibis Hylae."
            },
            {
                "verse": "Nymphis ardor eris, quae quom tentabis abire"
            },
            {
                "verse": "Te rapient, nec eris postmodo, Marce, tuis."
            },
            {
                "verse": "Dii, quibus Adriaci maris est tutella, volentem"
            },
            {
                "verse": "Reddite; si nolit, sit suus ac valeat."
            },
            {
                "verse": "Sic coma cerulea semper redimita sit alga,"
            },
            {
                "verse": "Sic fugiat vestros nulla puella toros."
            }
        ],
        [
            {
                "verse": "Tradere parva negat, qui non dare magna recusat."
            },
            {
                "verse": "Magnificus nescit munera parva dare."
            },
            {
                "verse": "Parva dabunt pueri, parvo donabere ab illis."
            },
            {
                "verse": "Si modo parva cupis, foemina parva dabit."
            }
        ],
        [
            {
                "verse": "Quor tam saepe mihi veniunt tua munera pisces?"
            },
            {
                "verse": "Desine piscari, Longule, mitte merum."
            },
            {
                "verse": "Nunc Bacchi est celebranda dies nec tempora poscunt"
            },
            {
                "verse": "Piscem, sed vinum; desine, mitte merum."
            },
            {
                "verse": "Mitte merum; venit ecce deus, venit ecce puella"
            },
            {
                "verse": "Cnosia littoribus, Dia, relicta tuis."
            },
            {
                "verse": "Ecce puellarum circumstrepitantibus hastis"
            },
            {
                "verse": "Copia pampineis; eia age, mitte merum."
            },
            {
                "verse": "Ebrius ecce venit properatque Silenus asello;"
            },
            {
                "verse": "En cadit, immo ruit; eia age surge, pater."
            },
            {
                "verse": "Clamitat en Lotis, num scurra, Priape, deorum"
            },
            {
                "verse": "Quam me credis, ait, sumne Suburra tibi?"
            },
            {
                "verse": "Oscula surripies, mihi tu dabis oscula; certe"
            },
            {
                "verse": "Non impune dabis, si dabis ulla mihi."
            },
            {
                "verse": "Sed bene libratis vecors dabis oscula pugnis,"
            },
            {
                "verse": "Et qui nunc lipis, improbe, caecus eris."
            },
            {
                "verse": "Ecce venit satyrus, venit en Pomona, venit Pan,"
            },
            {
                "verse": "Vertumnusque simul ecce Mimallonides."
            },
            {
                "verse": "Ad nos, Bacche, venis; venit ad nos ille reditque."
            },
            {
                "verse": "Longule, quid cessas mittere? Mitte merum."
            },
            {
                "verse": "Sum Bacchus, sum cura tui, sum cura tuorum."
            },
            {
                "verse": "Tu quoque cura mea es; funde, refunde merum."
            },
            {
                "verse": "Differ, Bacche pater, paulum; nam victima quamquam"
            },
            {
                "verse": "Hircus adest, aris victima grata tuis,"
            },
            {
                "verse": "Desunt vina tamen quis frigida cuncta calescunt"
            },
            {
                "verse": "Et quis laetitiam tristia cuncta trahunt."
            },
            {
                "verse": "Differ; nostra penus lympharum toxica sentit."
            },
            {
                "verse": "Portentum est Baccho promere deuterias."
            },
            {
                "verse": "Mitte merum; properat, maledicit, et instat Iacchus;"
            },
            {
                "verse": "Impatiens sitis est impatiensque morae."
            }
        ],
        [
            {
                "verse": "Sum bonus aspectu, sum gratus voce domoque."
            }
        ],
        [
            {
                "verse": "Foelix hac cavea quaecumque habitaverit ales."
            }
        ],
        [
            {
                "verse": "Foelix servitium tam pulchro in carcere claudi."
            }
        ],
        [
            {
                "verse": "Par libertati servitium hac cavea est."
            }
        ],
        [
            {
                "verse": "Non est servitium tam pulchra includier aula."
            }
        ],
        [
            {
                "verse": "Dulcis avis pulchra conspicienda domo."
            }
        ],
        [
            {
                "verse": "Ut rabidus liquidas horresco Ponticus undas,"
            },
            {
                "verse": "Si te sic fugiat Fulvia, tristis eris."
            },
            {
                "verse": "Lympham tolle, precor, vel me patiaris abire."
            },
            {
                "verse": "Vina beant; lymphis plebs Patavina furit."
            }
        ],
        [
            {
                "verse": "Miraris merulum rauce cecinisse, Properti,"
            },
            {
                "verse": "Si inter potores quenque madere decet."
            },
            {
                "verse": "Pluribus hic praestat, qui se conformat amicis."
            },
            {
                "verse": "Ergo age concinnum carpere parce virum."
            }
        ],
        [
            {
                "verse": "Ede quid in curru temo prior, inque carina"
            },
            {
                "verse": "Posterior. Quor non uno eodemque loco est?"
            },
            {
                "verse": "Currum temo suum trahit, ast a puppe trahatur"
            },
            {
                "verse": "Est opus; iccirco est hinc prior, inde sequens."
            }
        ],
        [
            {
                "verse": "Ipse suo trahitur currus temone, sed ipsa"
            },
            {
                "verse": "Temoni ratis est duxque comesque suo."
            }
        ],
        [
            {
                "verse": "Quod petii dubito, neque te docuisse putato."
            },
            {
                "verse": "Quod peto ne dicas, atque petita doce."
            }
        ],
        [
            {
                "verse": "Ite et Praxagatho referte nostro,"
            },
            {
                "verse": "Quantum laeter eum redisse tandem"
            },
            {
                "verse": "Ad nos incolumenque candidumque,"
            },
            {
                "verse": "Ac me illum cupere admodum videre,"
            },
            {
                "verse": "Quoi me litterulas dedisse nescit"
            },
            {
                "verse": "Ullas praeteritis retro diebus."
            },
            {
                "verse": "Quod ne sit capitale mi misello,"
            },
            {
                "verse": "Ante ad me veniant vades necesse est."
            },
            {
                "verse": "Qui si forte suum venire praedem"
            },
            {
                "verse": "Ad me noluerit volens libensque,"
            },
            {
                "verse": "Secum dicite mente ut ipse volvat"
            },
            {
                "verse": "Me posse aequo animo carere amici"
            },
            {
                "verse": "Ipsa sede superflua ac sacello."
            }
        ],
        [
            {
                "verse": "Haec sunt quae dones pueris ientacula terrae,"
            },
            {
                "verse": "Si modo nunc quantos edidit ante parit."
            },
            {
                "verse": "Sed tamen utcunque est, stomacho vel maxima nostro"
            },
            {
                "verse": "Conveniunt; grates non refero, ast habeo."
            }
        ],
        [
            {
                "verse": "Iamdudum placidam vixi, mea Cynthia,vitam."
            },
            {
                "verse": "Nunc vivo, ast vita est durior exequiis."
            },
            {
                "verse": "Euganea solus spatior miserabilis urbe,"
            },
            {
                "verse": "Nec quenquam excepta te alloquor aut video."
            },
            {
                "verse": "Nec me Pierides solantur luce nec umbra,"
            },
            {
                "verse": "Nec coma nec comites nec cithara ulla placet."
            },
            {
                "verse": "Nocte cadunt lacrimae, nulloque pudore retenti"
            },
            {
                "verse": "Emittunt oculi flumina magna mei."
            },
            {
                "verse": "Excitor a stratis pavidusque emergere cogor,"
            },
            {
                "verse": "Ne nos vorticibus obruat unda suis."
            },
            {
                "verse": "Sed quotiens cedit nitidis nox alma quadrigis,"
            },
            {
                "verse": "Devorat assiduus pectora nostra dolor."
            },
            {
                "verse": "Nocte dies peior, nox luce est tristior ipsa,"
            },
            {
                "verse": "Et iubet alterutram vincere saevus amor."
            },
            {
                "verse": "Hei misero quoniam pro me tristantur et illi,"
            },
            {
                "verse": "Tristities quibus est cognita nostra minus;"
            },
            {
                "verse": "Et tu quae me intus discernis et in cute, tantum"
            },
            {
                "verse": "Cruda eris ut nullo tempore mitis eas."
            },
            {
                "verse": "Nam quae me miserum vexant incommoda amantem,"
            },
            {
                "verse": "Tu modo sis mecum, ventus et unda feret."
            },
            {
                "verse": "Vive precor mecum; sic virgine dignior omni,"
            },
            {
                "verse": "Sic sis Thespiacis semper amica deis."
            },
            {
                "verse": "Sic coma splendidulo semper sit fulta capillo"
            },
            {
                "verse": "Atque genas nullo tempore ruga terat."
            },
            {
                "verse": "Nam mihi non desunt montes et flumina, quaeque"
            },
            {
                "verse": "Me matutino tempore mulcet avis,"
            },
            {
                "verse": "Veste nitens nivea nigrisque ornata capillis,"
            },
            {
                "verse": "At ruffo capite lusca decensque simul."
            },
            {
                "verse": "Audiet hanc dulci modulamine nulla canentem,"
            },
            {
                "verse": "Visceribus positam quin velit esse suis."
            },
            {
                "verse": "Ut tamen et fluvii, montes, nemus, omnia desint,"
            },
            {
                "verse": "Tu tecum fontes, tu nemora alta feres."
            },
            {
                "verse": "Delitiaeque aderunt nobis optantibus omnes,"
            },
            {
                "verse": "Si venies celeri, Cynthia rara, pede."
            },
            {
                "verse": "Quod si etiam natura parens mihi cuncta negarit"
            },
            {
                "verse": "Commoda, quae tecum tu neque ferre queas,"
            },
            {
                "verse": "Ne nostrum longo pereat tibi tempore nomen,"
            },
            {
                "verse": "Deposita debes accelerare mora."
            }
        ],
        [
            {
                "verse": "Vera refers, scriptis quae sint signata tabellis"
            },
            {
                "verse": "Carmina ab ingenio, Longule, facta tuo?"
            },
            {
                "verse": "Gratulor, ingenio moliris maxima semper."
            },
            {
                "verse": "Perge, et eris patria primus in Hadriaca."
            }
        ],
        [
            {
                "verse": "Scipio vix meruit cognomen grande, quod illi"
            },
            {
                "verse": "Africa victori maxima victa dedit."
            },
            {
                "verse": "Quem nundum vidi, tribuit mihi nomina Pontus."
            },
            {
                "verse": "Hunc si vicissem, quod mihi nomen erat?"
            },
            {
                "verse": "Tardior est servus, quarn sit mora longa, repertus;"
            },
            {
                "verse": "Quam iubeat dominus, rem tamen ante facit."
            },
            {
                "verse": "Nam modo tu summo properaret mane iubebas,"
            },
            {
                "verse": "Stertentem stratis excuteretque meis."
            },
            {
                "verse": "Necdum iucundae dederam mea membra quieti,"
            },
            {
                "verse": "Quom mihi mandatis astitit ille tuis."
            }
        ],
        [
            {
                "verse": "Hespere, tolle moras, noctem lature diemque."
            },
            {
                "verse": "Nox tenebras, lucem Longulus ipse dabit."
            },
            {
                "verse": "Hic violas simul atque rosas et veris honores,"
            },
            {
                "verse": "Praeterea ingenii plurima pulchra sui,"
            },
            {
                "verse": "Afferet et mores summa probitate refertos,"
            },
            {
                "verse": "Cumque deo totam Pallada Castalio."
            }
        ],
        [
            {
                "verse": "Iram vince, precor, quoniam qui caetera vincit,"
            },
            {
                "verse": "Non debet misero succubuisse sibi."
            },
            {
                "verse": "Rex est qui posuit quod mentem laedit et aufert."
            },
            {
                "verse": "Nam qui se nequit vincere, nil superat."
            },
            {
                "verse": "Vertite iam vultus animosque ad nostra benigne"
            },
            {
                "verse": "Carmina, praestantes nobilitate viri."
            },
            {
                "verse": "Nec me coniugii sacris de rebus agentem"
            },
            {
                "verse": "Credite tam tenues sponte subire modos."
            },
            {
                "verse": "Quod quom olim magni strueret primordia mundi"
            },
            {
                "verse": "Tradidit aeternus constituitque deus,"
            },
            {
                "verse": "Quom primum ficto generi mandata dedisset,"
            },
            {
                "verse": "Crescite et humanum multiplicate genus."
            },
            {
                "verse": "Quor se divinis hominum solertia rebus"
            },
            {
                "verse": "Applicet, ignotam sollicitetque fidem?"
            },
            {
                "verse": "Quor quae non potuit cognoscere, tentet adire,"
            },
            {
                "verse": "Aut plus quam satis est, plus penetrare velit?"
            },
            {
                "verse": "Mortali satis est mortales noscere causas."
            },
            {
                "verse": "Haec erit in numeris gloria sola meis."
            },
            {
                "verse": "Magna alios moveant; vos, quae me cunque subibunt,"
            },
            {
                "verse": "Accipite attentis auribus ista, precor."
            },
            {
                "verse": "Nardino consors hodie Lucretia nostro"
            },
            {
                "verse": "Sponsa erit, aeterni lege volente dei."
            },
            {
                "verse": "Hanc sua formosam Vincentia gaudet alumnam"
            },
            {
                "verse": "Et genere atque animo labe carente piam."
            },
            {
                "verse": "Hic Antenoreae doctissimus urbis alumnus"
            },
            {
                "verse": "Et genere et cultu splendidiore nitet."
            },
            {
                "verse": "Ergo age iam tedas affer, Paganine, iugales."
            },
            {
                "verse": "Hic tibi nunc tota voce vocetur Hymen."
            },
            {
                "verse": "Ipsa nec averso facilis Saturnia vultu"
            },
            {
                "verse": "In votis veniat saepe vocanda tuis."
            },
            {
                "verse": "His ducibus pulchra decoratam dote puellam"
            },
            {
                "verse": "In thalamos speres semper habere tuos."
            },
            {
                "verse": "Et quia tu foelix, foelix ducatur et uxor"
            },
            {
                "verse": "Virgineas multo sparsa rubore genas."
            },
            {
                "verse": "Sunt tibi cum multa mores probitate benigni,"
            },
            {
                "verse": "Quos puto longaevos posse decere senes."
            },
            {
                "verse": "Et procul a duro mens est placidissima fastu,"
            },
            {
                "verse": "Canaque iucunda cum pietate fides."
            },
            {
                "verse": "Est tibi quae multa virtus nitet indole, quaeque"
            },
            {
                "verse": "Non nisi sunt clari pignora certa viri."
            },
            {
                "verse": "Sic tibi foelici relevanda est coniuge proles,"
            },
            {
                "verse": "Quae possit patrii nominis esse decus,"
            },
            {
                "verse": "Quaeque tuos omni studeat conamine mores"
            },
            {
                "verse": "Nosse, nec in patriis degener esse bonis."
            },
            {
                "verse": "Quandoquidem tali te digna erat illa marito,"
            },
            {
                "verse": "Tu bonus et tanta coniuge dignus eras."
            },
            {
                "verse": "Ergo quod superest, superos, formose, precabor"
            },
            {
                "verse": "Tempora continuis dent veneranda iocis;"
            },
            {
                "verse": "Vestraque et ut longos solvenda trahantur in annos"
            },
            {
                "verse": "Mutua concessi gaudia coniugii;"
            },
            {
                "verse": "Vestraque concordes producant stamina Parcae,"
            },
            {
                "verse": "Sentiat extremum donec uterque diem;"
            },
            {
                "verse": "Vestraque quom triplices infringant fila sorores,"
            },
            {
                "verse": "Spiritus Elysias noscat uterque domos."
            },
            {
                "verse": "Interea dextram da iungere, neve volenti"
            },
            {
                "verse": "Basiolum sponsae surripuisse time."
            },
            {
                "verse": "Tu quoque legitimo nequicquam obstabis amori,"
            },
            {
                "verse": "Quin cupias sponsi iura tuere tui."
            },
            {
                "verse": "Brachia multiplici coeant liventia nexu,"
            },
            {
                "verse": "Lingua micet iunctis conduplicata labris."
            },
            {
                "verse": "At vos quom egeritis sponsalia vestra, parentes,"
            },
            {
                "verse": "Una omnes sancta plaudite laetitia."
            }
        ],
        [
            {
                "verse": "Attalicum pronis veneror, non Attalum, ocellis."
            },
            {
                "verse": "Attalicum, quisquis hunc resalutat, amat."
            }
        ],
        [
            {
                "verse": "Est mihi qui decimum frater quater egerit annum;"
            },
            {
                "verse": "Cognita vix bene sunt lustra quaterna mihi."
            },
            {
                "verse": "Quem non hic vidit, vidi tamen ipse parentem."
            },
            {
                "verse": "Sic maior natu posthumus esse potest."
            }
        ],
        [
            {
                "verse": "Venerat ad claras Patavini praesulis aedes"
            },
            {
                "verse": "Presbyter, eximii ceu foret hospes heri."
            },
            {
                "verse": "Atque ita quom longas tererent sermonibus horas,"
            },
            {
                "verse": "A docto fuerat coena parata coquo."
            },
            {
                "verse": "Caeperat et lautae nidor penetrare culinae;"
            },
            {
                "verse": "Nec mora, quom primum presbyter orsus ait:"
            },
            {
                "verse": "Quor non instructae te dedis, episcope, mensae?"
            },
            {
                "verse": "Quor potius tu non hinc agis? ille refert."
            },
            {
                "verse": "Macte, o magnifici mores, si perdere coenam,"
            },
            {
                "verse": "Si per convivam praesul obire potest."
            }
        ],
        [
            {
                "verse": "Quor dudum fuerint tantae tibi raetia curae,"
            },
            {
                "verse": "Nunc nihil admiror, sed mihi causa canis."
            },
            {
                "verse": "Quem quotiens video, vellem mutare figuram"
            },
            {
                "verse": "Et praedam fieri me simul atque canem."
            },
            {
                "verse": "O tantum valeam forma mutarier, ut me"
            },
            {
                "verse": "Depereat canis hic tuus atque habeat."
            },
            {
                "verse": "Accipitrem Hermoleo properas donare, sed haec res"
            },
            {
                "verse": "Praetori ostendet milia furta tuo."
            },
            {
                "verse": "Res tua nunc agitur, tibi prospice, habeberis inde"
            },
            {
                "verse": "Pedico, mechus, fur, homicida, latro."
            },
            {
                "verse": "Adde quod et scaevo maiestas crimine laesa est,"
            },
            {
                "verse": "Et quod non nihil est carcere tentus eris."
            },
            {
                "verse": "Namque tibi poterit succur(r)ere quodque fatenti"
            },
            {
                "verse": "Ignis, crux, laqueus, hamus, humus, gladius."
            }
        ],
        [
            {
                "verse": "Barbare, tot petii quot sunt donata Catullo"
            },
            {
                "verse": "Basia, vel totidem quot Venus apta dedit."
            },
            {
                "verse": "Tanquam progrederer, quae non sunt danda rogando,"
            },
            {
                "verse": "Desisti ulterius querere basiolum."
            },
            {
                "verse": "Quod quom plura feras quam quis quaesiverit usquam,"
            },
            {
                "verse": "Iam dicam, Ferto quot tulit Hermoleos."
            }
        ],
        [
            {
                "verse": "Unde fit ut nullas des nobis, Marce, tabellas?"
            },
            {
                "verse": "Anne tuo quod sim pectore lapsus ego?"
            },
            {
                "verse": "Quid porro immemorem nostri te reddit amoris?"
            },
            {
                "verse": "An dolor affecti dentis, an ipsa salus?"
            },
            {
                "verse": "Dira salus, nostri immemores quae reddis amicos,"
            },
            {
                "verse": "Pernities prope iam nec vocitanda salus."
            },
            {
                "verse": "Ranarum murumque simul fera proelia quondam"
            },
            {
                "verse": "Concinuit grandis buccina Meonidae."
            },
            {
                "verse": "Tedia vesparum, celeberrime Barbare, cantas,"
            },
            {
                "verse": "Tedia Meonia non reticenda tuba."
            },
            {
                "verse": "Verum haec quae magno cedunt dumtaxat Homero"
            },
            {
                "verse": "Admiraturum terque quaterque scio,"
            },
            {
                "verse": "Si scierit quisquam subito de pectore fusa"
            },
            {
                "verse": "Atque inter medium prosiluisse merum."
            },
            {
                "verse": "Dumque ea dictanti vellem librarius esse,"
            },
            {
                "verse": "Dictantem tardae deseruere manus."
            },
            {
                "verse": "Vix prima excipio, quom tollor et obruor undis"
            },
            {
                "verse": "Ingenii et multas conbibo mersus aquas."
            },
            {
                "verse": "Finieras; quom tu transcribere cuncta parabas,"
            },
            {
                "verse": "Non fecisse fuit sed meminisse labor."
            },
            {
                "verse": "Ergo lusa tibi perierunt carmina vixque"
            },
            {
                "verse": "Haec sunt de multis pauca reperta tibi."
            }
        ],
        [
            {
                "verse": "Dum petis a nobis quid agas, petis an sit iniquo"
            },
            {
                "verse": "An potius recto tramite eunda via."
            },
            {
                "verse": "Virtutem dubitas igitur vitiumne sequaris,"
            },
            {
                "verse": "Dedecus et veniat lausne petenda tibi."
            },
            {
                "verse": "At non hoc Megareus animosus et impiger idem"
            },
            {
                "verse": "Pascere Cecropium sustinuisset herum,"
            },
            {
                "verse": "Quom scaevas patriae leges mortisque pericla"
            },
            {
                "verse": "Proderet et vetitum saepius iret iter."
            },
            {
                "verse": "Tu quoque si fas est, tibi consule meque revise,"
            },
            {
                "verse": "Segnitiam et patriis, Marce, relinque vadis."
            }
        ],
        [
            {
                "verse": "Quom tria temporibus steterint miracula nostris,"
            },
            {
                "verse": "Barbare, iuditium de tribus ede tuum."
            },
            {
                "verse": "Anne quod uxorem Theatinus duxerit, an quod"
            },
            {
                "verse": "Donato nupsit pulchra puella suo?"
            },
            {
                "verse": "An potius castam Contem traducere vitam?"
            },
            {
                "verse": "Quid tibi sit mirum de tribus ede magis."
            },
            {
                "verse": "Si bene te novi, lepidissime Barbare, dices,"
            },
            {
                "verse": "Nil mihi nunc affers, Pontice, quod dubitem;"
            },
            {
                "verse": "At tu quod magis est mirabere, quom tibi rumor"
            },
            {
                "verse": "Perveniet, thalamos sponsam iniisse meos."
            }
        ],
        [
            {
                "verse": "Contem nulla tenet, Theatino est foemina coniunx,"
            },
            {
                "verse": "Iam petit Hermoleum blanda puella suum."
            },
            {
                "verse": "Donatus placidam degit cum coniuge vitam;"
            },
            {
                "verse": "Tu quoque quam ducas, Longule dulcis, habes."
            },
            {
                "verse": "Aetereos rerum dominos quis deneget orbes,"
            },
            {
                "verse": "Haec hominum praeter quom sciat esse fidem?"
            },
            {
                "verse": "Omnia iam timeat maneatque horrenda necesse est,"
            },
            {
                "verse": "Pectore qui memori dicta Tonantis habet."
            },
            {
                "verse": "Tunc quom prodigiis terrarum implebitur orbis,"
            },
            {
                "verse": "Extremum, populi, credite adesse diem."
            },
            {
                "verse": "Pax erat in populos; Hieronymon attulit ecce"
            },
            {
                "verse": "Fama puellari succubuisse iugo."
            },
            {
                "verse": "Phisicus uxorem duxit Theatinus, at o vos"
            },
            {
                "verse": "Coelicole tantum dii prohibete nefas."
            },
            {
                "verse": "Quid non astra queunt? Tam libera pectora vinci!"
            },
            {
                "verse": "Iam iam de coelo corruite, astra, precor."
            }
        ],
        [
            {
                "verse": "Iurat amicorum quisquis par vivere nullum,"
            },
            {
                "verse": "Fallitur; indicium si petis, ipse dabo."
            },
            {
                "verse": "Ponticus en ego sum, carus tibi, Longule, amicus,"
            },
            {
                "verse": "Quoi possunt omnes cedere am<i>citiae."
            },
            {
                "verse": "Non tamen hic amor est tanti, moriatur ut alter,"
            },
            {
                "verse": "Longe, sed ut sotio vivat uterque suo."
            },
            {
                "verse": "Nullus enim prodesse potest nisi vivus amico."
            },
            {
                "verse": "Vita, ades; a laribus mors procul esto meis."
            }
        ],
        [
            {
                "verse": "Tu licet invisas Veronam, Marce, nitentem"
            },
            {
                "verse": "Atque Athesim media qui fluit urbe colas,"
            },
            {
                "verse": "Te licet oblectent Benaci divitis arva,"
            },
            {
                "verse": "Seu modo seu mox tU pergere ad illa paras,"
            },
            {
                "verse": "Hic ubi ad excipulas transmissa Mintius unda"
            },
            {
                "verse": "Per Venetum placido labitur amne solum,"
            },
            {
                "verse": "Quamquam tu positis curis animoque fugatis"
            },
            {
                "verse": "Nactus sis toto pectore delicias,"
            },
            {
                "verse": "Si conferre velim nostris tamen illa, dolebis"
            },
            {
                "verse": "Veronam nobis praeposuisse tuis."
            },
            {
                "verse": "Laeta hic planicies, laetissima pabula, et unde"
            },
            {
                "verse": "Nomen, perpetuo gramine prata virent."
            },
            {
                "verse": "Hic rivi, hic fontes, hic invitantia somnos"
            },
            {
                "verse": "Murmura saxoso calle fluentis aquae."
            },
            {
                "verse": "Circumdant placidi naturae munere colles,"
            },
            {
                "verse": "Amphitheatrali cingitur orbe locus."
            },
            {
                "verse": "Huc non ulla pedem fert noxia bellua, non mus,"
            },
            {
                "verse": "Non e longinquo vecta locusta mari."
            },
            {
                "verse": "Hic nec aratoris rodunt vestigia corvi,"
            },
            {
                "verse": "Non aliae segetem depopulantur aves."
            },
            {
                "verse": "Hos non urit hyems, non dira canicula campos,"
            },
            {
                "verse": "Non hic imperium noxius Hauster habet."
            },
            {
                "verse": "Sed tempestivas tophus tener educat herbas"
            },
            {
                "verse": "Et sera aeternis frons cadit arboribus."
            },
            {
                "verse": "Daulias hic toto vocalis visitur anno,"
            },
            {
                "verse": "Hic avibus cantum tempora non adimunt."
            },
            {
                "verse": "Huc ego crediderim cunctas migrasse Camoenas"
            },
            {
                "verse": "Atque ipsum intonsa qui viget usque coma."
            },
            {
                "verse": "Parnasum Aonides liquerunt, liquit Apollo,"
            },
            {
                "verse": "Postquam illos pressit barbara planta locos."
            },
            {
                "verse": "Si potes hos igitur contemnere, Marce, recessus,"
            },
            {
                "verse": "Te puto posse ipsas spernere Pieridas."
            },
            {
                "verse": "Qui nulli fueram patriis virtutibus impar,"
            },
            {
                "verse": "Ipse sub hoc iaceo marmore Nicoleos."
            },
            {
                "verse": "Gens mihi Maurocena fuit; mutasse penates"
            },
            {
                "verse": "Et patriam coelo non piget, immo libet."
            }
        ],
        [
            {
                "verse": "Caesar, Alexander, Turchus de sede queruntur;"
            },
            {
                "verse": "Quisque habet unde loci munera prima petat."
            },
            {
                "verse": "Minos Pelleum, Turchum fovet Eacus, ipso"
            },
            {
                "verse": "Caesare sed maius nil Rhadamanthus habet."
            },
            {
                "verse": "Ad quos Soncinus, statuit sic rector Averni,"
            },
            {
                "verse": "Arbiter accessit iusque piumque ferens."
            },
            {
                "verse": "Heu tua te pietas, tua te sapientia, Petre,"
            },
            {
                "verse": "Sustulit, heu, Superi, iam nocet esse pio."
            }
        ],
        [
            {
                "verse": "Accubat hic Petrus Soncinae gloria gentis,"
            },
            {
                "verse": "Consilio tori cognitus Italiae."
            }
        ],
        [
            {
                "verse": "Quam patriae quisquam genitrici debuit unquam,"
            },
            {
                "verse": "Tam, Domiti, debet lingua Latina tibi."
            },
            {
                "verse": "Atqui se obstrictam loquitur Verona doletque,"
            },
            {
                "verse": "Quod tibi quam licuit contigit ante mori."
            },
            {
                "verse": "Quid non mors ausit? Periit quem vivere semper"
            },
            {
                "verse": "Optabat votis terra polusque suis."
            }
        ],
        [
            {
                "verse": "Quam, Domiti, Verona tibi debere fatetur,"
            },
            {
                "verse": "Tam tibi debetur linguae utriusque decus."
            },
            {
                "verse": "Verior interpres nullus fuit aut erit usquam."
            },
            {
                "verse": "Quare etiam invita morte superstes eris."
            },
            {
                "verse": "Hic Antonius ossa Lilianus"
            },
            {
                "verse": "Componi sua iussit atque condi,"
            },
            {
                "verse": "Iuris Caesarei peritus atque"
            },
            {
                "verse": "Assessor, comes et latrunculator"
            },
            {
                "verse": "Praetorum probus Adriaticorum"
            },
            {
                "verse": "Cecinnae patria Vitelliani."
            }
        ],
        [
            {
                "verse": "Quid quereris, quod te decepit quaestor uterque?"
            },
            {
                "verse": "Verba petis? Nescis sic tibi verba dari?"
            }
        ],
        [
            {
                "verse": "Pessima ne stomachum moveant tibi carmina, Marce,"
            },
            {
                "verse": "Offendantque aures turpia verba tuas,"
            },
            {
                "verse": "Mittitur iste tibi chartaque et pumice cultus"
            },
            {
                "verse": "Et titulo plus quam nobiliore liber,"
            },
            {
                "verse": "Ut saltem aspectu solo pascantur ocelli,"
            },
            {
                "verse": "Si minus auditu gratior esse potest."
            },
            {
                "verse": "Quandoquidem hic igitur talis pervenerit ad te,"
            },
            {
                "verse": "Dum tunicam spectes, interiora fuge."
            },
            {
                "verse": "Respue contentum, quod continet aspice tantum."
            },
            {
                "verse": "Hoc pacto a fatuo carmine tutus eris."
            },
            {
                "verse": "Hoc fruere, haud aliter quam si tibi, Marce, daretur"
            },
            {
                "verse": "Purpurea corvus turpior in cavea,"
            },
            {
                "verse": "Nec bonus aspectu nec gratus voce, sed esset"
            },
            {
                "verse": "Turpis avis, sola conspicienda domo."
            },
            {
                "verse": "Sic liber hic, pulchro tantum contentus amictu,"
            },
            {
                "verse": "Non aliud, quare se tibi iactet, habet."
            }
        ],
        [],
        []
    ]
}