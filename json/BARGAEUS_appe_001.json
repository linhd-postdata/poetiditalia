{
    "author": "Bargeo",
    "title": "carminum appendix",
    "url": "http://www.poetiditalia.it/texts/BARGAEUS|appe|001",
    "text": [
        [
            {
                "verse": "Nec mihi Plutus, neque saeva rerum"
            },
            {
                "verse": "Omnium Fortuna parens benignam"
            },
            {
                "verse": "Praebuit sese, rutilante reges"
            },
            {
                "verse": "Quae beat auro."
            },
            {
                "verse": "Molle sed Musae ingenium dederunt,"
            },
            {
                "verse": "Fingere et cultum docuere carmen,"
            },
            {
                "verse": "Dum pererrantem Aonios recessus"
            },
            {
                "verse": "Frondibus ornant."
            },
            {
                "verse": "Nam modo aut laudes canimus Deorum,"
            },
            {
                "verse": "Aut lyram plectro quatimus sonoram;"
            },
            {
                "verse": "Et modo heroum pia gesta summo ae-"
            },
            {
                "verse": "Quamus Olympo,"
            },
            {
                "verse": "Dicimus saevae faculas Diones,"
            },
            {
                "verse": "Scribimus tristes iuvenum querelas,"
            },
            {
                "verse": "Aereis vinctum canimus Tonantem"
            },
            {
                "verse": "Colla catenis:"
            },
            {
                "verse": "Saepe et ad nostros numeros puellae"
            },
            {
                "verse": "Excitae e sylvis properant, Napaeae"
            },
            {
                "verse": "Saepe mi texunt vario legentes"
            },
            {
                "verse": "Flore corollas."
            },
            {
                "verse": "Laetus his memet procul a maligna"
            },
            {
                "verse": "Plebe lucorum rapio in recessus,"
            },
            {
                "verse": "Quaeque venturis relegantur annis"
            },
            {
                "verse": "Carmina condo,"
            },
            {
                "verse": "Carmina excultae nova dona Musae:"
            },
            {
                "verse": "Quae tibi, o rerum columen decusque"
            },
            {
                "verse": "Grande nostrarum, Medices, dicanda"
            },
            {
                "verse": "Mittimus uni."
            },
            {
                "verse": "Nanque nec vestes Tyrias, nec aurum"
            },
            {
                "verse": "Possumus, regum nec opes potentum."
            },
            {
                "verse": "Attalum grandi quis enim beatum"
            },
            {
                "verse": "Munere donet?"
            },
            {
                "verse": "Mittimus lusus facilesque Musas,"
            },
            {
                "verse": "Quae tuum fama super astra nomen"
            },
            {
                "verse": "Efferant, quod non abolere possit"
            },
            {
                "verse": "Ulla vetustas."
            }
        ],
        [
            {
                "verse": "Non, quas Apelles pingere, vel Myron"
            },
            {
                "verse": "Ex aere suevit ducere, imagines"
            },
            {
                "verse": "Fugere fatum corruentes"
            },
            {
                "verse": "Atque vices Italum supremas,"
            },
            {
                "verse": "Cum barbarorum vis Latias humi"
            },
            {
                "verse": "Deiecit arces, cum subiit iugum"
            },
            {
                "verse": "Frenumque (pro labes) recepit"
            },
            {
                "verse": "Imperio spoliatus orbis"
            },
            {
                "verse": "Urbis Quirinus conditor, et sua"
            },
            {
                "verse": "Substructa summis moenia molibus"
            },
            {
                "verse": "Prostrata vidit cumque signis"
            },
            {
                "verse": "Marmoreis tabulas iacentes."
            },
            {
                "verse": "Quae nunc ruinis obruta plurimis"
            },
            {
                "verse": "Nil esse prorsus perpetuum docent,"
            },
            {
                "verse": "Ni quid profundis e tenebris"
            },
            {
                "verse": "Eripiat male amica tetrae"
            },
            {
                "verse": "Oblivioni musa, superstitem"
            },
            {
                "verse": "Heroa quemvis nata volubile"
            },
            {
                "verse": "Servare in aevum, sempiternos"
            },
            {
                "verse": "Per numeros memoresque fastos."
            },
            {
                "verse": "Non illum aquarum dira minantium,"
            },
            {
                "verse": "Non insolentis turbinis impetus,"
            },
            {
                "verse": "Non longa seclorum vetustas"
            },
            {
                "verse": "Deleat, aut violentus ignis,"
            },
            {
                "verse": "Quem musa cantat. Gesta Quiritium"
            },
            {
                "verse": "Norunt nepotes haud ope marmoris"
            },
            {
                "verse": "Aerisve, sed scribentis apte"
            },
            {
                "verse": "Carmen et Historiam Camoenae."
            },
            {
                "verse": "Haec una pulchrae nomen et inclyta"
            },
            {
                "verse": "Aeternet urbis facta Ligusticae,"
            },
            {
                "verse": "Haec una reges, unde ducis"
            },
            {
                "verse": "Ipse genus, vetet interire,"
            },
            {
                "verse": "O clara magni progenies avi"
            },
            {
                "verse": "Aruntis: olim cuius Ibericae"
            },
            {
                "verse": "Sensere virtutem cohortes"
            },
            {
                "verse": "Saepe referre pedem coactae,"
            },
            {
                "verse": "Dux ultimorum strenuus Andium"
            },
            {
                "verse": "Regnum reposcens cum sibi debitum"
            },
            {
                "verse": "Clades superbo Tarraconis"
            },
            {
                "verse": "Intulit innumeras tyranno."
            }
        ],
        [
            {
                "verse": "Quid est inepte, quid miselle Cacula,"
            },
            {
                "verse": "Quod pergis insanire pertinaciter?"
            },
            {
                "verse": "Dic: iste mentis impotens furor tuae"
            },
            {
                "verse": "Quiescet umquam? an usque et usque tete aget"
            },
            {
                "verse": "Feretque, quo libebit, infantissimi ut"
            },
            {
                "verse": "Nomen poetae consequaris? Ah nimis"
            },
            {
                "verse": "Miselle, nondum perspicis videlicet"
            },
            {
                "verse": "Quam pestilente tute morbo absumeris,"
            },
            {
                "verse": "Dum te dies noctesque scribens conficis,"
            },
            {
                "verse": "In teque saevis caeterosque, perlegens"
            },
            {
                "verse": "Modo huic, modo illi ineptiarum millia"
            },
            {
                "verse": "Frustraque tantum concupiscens nominis."
            },
            {
                "verse": "Nam quis poetam, quaeso, confitebitur,"
            },
            {
                "verse": "Quem verba cogunt obviaeque syllabae"
            },
            {
                "verse": "Non id, quod ipse vult, sed id, quod imperant"
            },
            {
                "verse": "Illae, exarare, sensa mentis dum suae"
            },
            {
                "verse": "Enuntiare nititur? Quod accidit"
            },
            {
                "verse": "Tibi, frequenter dixero ne Cacula,"
            },
            {
                "verse": "An semper? hercle semper: nec novem tamen"
            },
            {
                "verse": "Sentis inepte, nec vides adhuc miser"
            },
            {
                "verse": "Frustra vocare carmen ad tuum Deas,"
            },
            {
                "verse": "Carmen trecentis inquinatum sordibus;"
            },
            {
                "verse": "Seu verba faece sumpta de vulgi placet"
            },
            {
                "verse": "Spectare, claudos sive versuum pedes,"
            },
            {
                "verse": "Aut prorsus omnis ponderis sententias"
            },
            {
                "verse": "Omnes inanes, bimulus quales puer,"
            },
            {
                "verse": "Quadrimulusve suevit ore fundere,"
            },
            {
                "verse": "Aegerve febre saeviente fervida."
            },
            {
                "verse": "Et haec Sibyllae, cum Deorum numine"
            },
            {
                "verse": "Afflata magno concitatur spiritu,"
            },
            {
                "verse": "Apollinisque veriora oraculis"
            },
            {
                "verse": "Adhuc negavit esse nullus uspiam"
            },
            {
                "verse": "Mortalium, qui legerit semel tuum"
            },
            {
                "verse": "Carmen trecentis inquinatum sordibus."
            },
            {
                "verse": "Et ipse credis o miselle Cacula,"
            },
            {
                "verse": "Credis miselle te poetam dicier?"
            },
            {
                "verse": "Miselle, nec dum perspicis quantum furis"
            },
            {
                "verse": "Quantumque divexare pertinacia"
            },
            {
                "verse": "Ab ista et isto errore inextricabili,"
            },
            {
                "verse": "Atri furoris pleno et atrae insaniae."
            },
            {
                "verse": "Nam maior ullus esse non potest furor,"
            },
            {
                "verse": "Nec ulla maior atriorve insania,"
            },
            {
                "verse": "Quam cum quis esse se poetam discupit:"
            },
            {
                "verse": "Nec esse Phoebus ipse, nec Musae sinunt."
            }
        ],
        [
            {
                "verse": "Non tam, cum queritur sub veteri trabe"
            },
            {
                "verse": "Ac deplorat Ityn carmine, barbari"
            },
            {
                "verse": "Ales coniugii questa libidinem"
            },
            {
                "verse": "Flevit dulciloquis modis;"
            },
            {
                "verse": "Nec tam caeruleis fluctibus obrutum"
            },
            {
                "verse": "Iactari Zephyris Alcyone viri"
            },
            {
                "verse": "Corpus perstreperet dum mare, tristibus"
            },
            {
                "verse": "Rupit littora vocibus:"
            },
            {
                "verse": "Quam dulce Aoniis quod penetralibus"
            },
            {
                "verse": "Promptum visceribus fundis ab intimis"
            },
            {
                "verse": "Carmen, Iule, suo cum tibi Cynthius"
            },
            {
                "verse": "Implet pectora numine."
            },
            {
                "verse": "Testaturque adeo Melpomene nihil"
            },
            {
                "verse": "(Quanquam Pindaricos Graecia nobiles"
            },
            {
                "verse": "Miretur numeros) pectine gratius,"
            },
            {
                "verse": "Quo pulsas Latiam chelym"
            },
            {
                "verse": "Atque ad te Satyros undique pertrahis"
            },
            {
                "verse": "Sylvarumque sacrum numen Oreadas,"
            },
            {
                "verse": "Sive illae Arcadii culmina Maenali,"
            },
            {
                "verse": "Seu servant iuga Caucasi."
            },
            {
                "verse": "Quid mirandum igitur si tibi Graecia"
            },
            {
                "verse": "Assurgens patrios docta refert modos"
            },
            {
                "verse": "Acceptos, Clario qui duce Apolline"
            },
            {
                "verse": "Tendas altus in aethera?"
            },
            {
                "verse": "Dum rides fugientem Iovis alitem,"
            },
            {
                "verse": "Quae Gallos Italis perspicit undique"
            },
            {
                "verse": "Stipatos ducibus dira minantibus,"
            },
            {
                "verse": "Ne foedam properet fugam,"
            },
            {
                "verse": "Ac tandem Ausonios improba liberet"
            },
            {
                "verse": "Pressos imperio non tolerabili,"
            },
            {
                "verse": "Et sese Hesperios abdat in ultimos"
            },
            {
                "verse": "Extremi Oceani accolas;"
            },
            {
                "verse": "Dum magnas Superis carmine gratias"
            },
            {
                "verse": "Reddis laetitiisque omnibus exilis"
            },
            {
                "verse": "Radices quod agunt aurea lilia"
            },
            {
                "verse": "Nostris in regionibus,"
            },
            {
                "verse": "Quae concussa diu (pro dolor) horridis"
            },
            {
                "verse": "Austris et pluviis incipiunt suis"
            },
            {
                "verse": "Afflari Zephyris, ut caput efferant"
            },
            {
                "verse": "In fulgentia sidera."
            },
            {
                "verse": "Sic, o sic faveant numine prosperi"
            },
            {
                "verse": "Dii, quaecunque videt Phoebus ab aethere"
            },
            {
                "verse": "Dum vectus peragrat cuncta iugalibus,"
            },
            {
                "verse": "Ramis omnia contegant."
            },
            {
                "verse": "Sed ne nostra tuis auribus obstrepant"
            },
            {
                "verse": "Importuna nimis, dum sacra Palladi"
            },
            {
                "verse": "Curas assiduus Socraticas terens"
            },
            {
                "verse": "Chartas, Pieriis modum"
            },
            {
                "verse": "Impono numeris. Nanque ita Cynthius,"
            },
            {
                "verse": "Audacem tenui pectine dum liram"
            },
            {
                "verse": "Pulsarem, monuit; denique pectore"
            },
            {
                "verse": "Cessit numen ab intimo."
            }
        ],
        [
            {
                "verse": "Thracio quum in religata portu,"
            },
            {
                "verse": "Unde currentes recipit Propontis"
            },
            {
                "verse": "Bosphori fluxus, iter appararet"
            },
            {
                "verse": "Barbara classis,"
            },
            {
                "verse": "Nostra quo diro populata ferro"
            },
            {
                "verse": "Littora, insanis inimica flammis"
            },
            {
                "verse": "Verteret clari miseras ab imo"
            },
            {
                "verse": "Caesaris urbes,"
            },
            {
                "verse": "Dicitur vates cecinisse Proteus"
            },
            {
                "verse": "Fata, dum stratum pelagus iaceret"
            },
            {
                "verse": "Fluctibus, nullis Boreae Notive"
            },
            {
                "verse": "Flantibus auris:"
            },
            {
                "verse": "\"Ite non fausta nimium securi"
            },
            {
                "verse": "Abietes caesae nemorumque Divis"
            },
            {
                "verse": "Prorsus adversis renuentibusque"
            },
            {
                "verse": "Visere Pontum;"
            },
            {
                "verse": "Ite quo ductor vocat, ite quo vos"
            },
            {
                "verse": "Barbarus lectae iuvenum catervae,"
            },
            {
                "verse": "Spesque promissae comes usque praedae"
            },
            {
                "verse": "Ducit hiantes."
            },
            {
                "verse": "Vosque si fluctus Maleae sequaces,"
            },
            {
                "verse": "Sive ab occasu Zephyri morentur"
            },
            {
                "verse": "Taenari, nautas ubi subter undam"
            },
            {
                "verse": "Naufraga cautes"
            },
            {
                "verse": "Terret infaustos: iter institutum"
            },
            {
                "verse": "Attamen longis superare palmis"
            },
            {
                "verse": "Tendite et vestros remoretur ausus"
            },
            {
                "verse": "Nulla Charybdis."
            },
            {
                "verse": "Nam sibi iam tum male feriatum"
            },
            {
                "verse": "Rhegium undarum pater atque rector"
            },
            {
                "verse": "Execrans, templis domibusque saevos"
            },
            {
                "verse": "Inferet ignes."
            },
            {
                "verse": "Inferet flammas, cineresque fient"
            },
            {
                "verse": "Omnia: et iunctis perarata bobus"
            },
            {
                "verse": "Nutriet tellus segetem et patenti"
            },
            {
                "verse": "Gramina campo."
            },
            {
                "verse": "Cuncta tunc Euris Aquilonibusque"
            },
            {
                "verse": "Vela pandentes, Siculum per aequor"
            },
            {
                "verse": "Classe Nicaeam venietis urbem"
            },
            {
                "verse": "Omine laevo."
            },
            {
                "verse": "Hanc ut audaces nimium leaenae,"
            },
            {
                "verse": "Longa quas diu rabies edendi"
            },
            {
                "verse": "Egit impastas, catulis relictis"
            },
            {
                "verse": "Linquere sylvas"
            },
            {
                "verse": "Obsident caulas aditusque circum"
            },
            {
                "verse": "Undique explorant: ita vos beatam"
            },
            {
                "verse": "Conditis multorum opibus petetis"
            },
            {
                "verse": "Diripiendam."
            },
            {
                "verse": "Vastium sed cum auxilium ferentem"
            },
            {
                "verse": "Asperas iam iam Lygurum per urbes,"
            },
            {
                "verse": "Plurimis circum ducibusque et acri"
            },
            {
                "verse": "Milite septum,"
            },
            {
                "verse": "Alpium altarum iuga montiumque"
            },
            {
                "verse": "Atque veloci superasse gressu"
            },
            {
                "verse": "Fluminum lapsus, levis aura vestras"
            },
            {
                "verse": "Personet aures,"
            },
            {
                "verse": "Ibitis vobis pede consulentes"
            },
            {
                "verse": "In fugam versi (pudor oh) relictis"
            },
            {
                "verse": "Omnium telis generum, daturi"
            },
            {
                "verse": "Carbasa ventis."
            },
            {
                "verse": "Ibitis quoquo metus atque terror"
            },
            {
                "verse": "Suadeat, Vasti tibi quem crearit"
            },
            {
                "verse": "Nomen, invictis metuenda nuper"
            },
            {
                "verse": "Turba sagittis."
            },
            {
                "verse": "Ille sublimis velut amnis auctus"
            },
            {
                "verse": "Iam nives aestu solvente vernas"
            },
            {
                "verse": "Fertur in praeceps, tiliasque et altas"
            },
            {
                "verse": "Dissipat ornos,"
            },
            {
                "verse": "Dissipat quercus veteres bonasque"
            },
            {
                "verse": "Fraxinos bello, miserisque vastat"
            },
            {
                "verse": "Creditam campis segetem soloque"
            },
            {
                "verse": "Moenia adaequat:"
            },
            {
                "verse": "Fulgido circum caput aere vinctus,"
            },
            {
                "verse": "Dum sibi aeternam parat Italisque"
            },
            {
                "verse": "Gloriam, fertur medios per hostes"
            },
            {
                "verse": "Ense tremendus."
            },
            {
                "verse": "Hoc et ingentis memor usque facti"
            },
            {
                "verse": "Saepe devictas acies fatetur,"
            },
            {
                "verse": "Hoc sibi partos memorat triumphos"
            },
            {
                "verse": "Auspice Caesar."
            }
        ],
        [
            {
                "verse": "Inanis hic et invenustus et malus"
            },
            {
                "verse": "Liber, trecenta menda quem coinquinant,"
            },
            {
                "verse": "Quid est? et unde turpe sustulit caput?"
            },
            {
                "verse": "An exaratus in recente Romuli est"
            },
            {
                "verse": "Remique faece? an in Suburra et Atriis"
            },
            {
                "verse": "Taberna in ulla, an et Macello in intimo"
            },
            {
                "verse": "Popino scripsit hunc, egensve ganeo?"
            },
            {
                "verse": "Rapaxve fullo? sarcinator aut inops?"
            },
            {
                "verse": "Haraeve putridae excavator? aut vetus"
            },
            {
                "verse": "Rudisque fossor? instuorve sordidus?"
            },
            {
                "verse": "Hebesve praeco? barbarusve mulio?"
            },
            {
                "verse": "An hac in urbe, an altera, an in ultimo"
            },
            {
                "verse": "Sinu Adriano, an in propinquo Hetruriae?"
            },
            {
                "verse": "Pigerve sutor? Insuberve baiulus?"
            },
            {
                "verse": "Loquaxve tonsor? improbusve navita?"
            },
            {
                "verse": "An hinc remotus asperi Scytha ingeni,"
            },
            {
                "verse": "Britanniaeve durus essedarius?"
            },
            {
                "verse": "Iberiaeve caprimulgus incola?"
            },
            {
                "verse": "Apuliaeque cultor? et Sicaniae"
            },
            {
                "verse": "Iners subulcus? atque arator horridus?"
            },
            {
                "verse": "Quid est? quid, inquam, habere se putat boni?"
            },
            {
                "verse": "Quod ipse turpe sustulit luto caput?"
            },
            {
                "verse": "Cupitque pervenire in ora gentium;"
            },
            {
                "verse": "Quod insolenter improbeque perfurit,"
            },
            {
                "verse": "Nihil quid ipse sit, nec unde cogitans."
            },
            {
                "verse": "Quod usque pollicetur ac petit sibi"
            },
            {
                "verse": "Superbus insolensque principem locum,"
            },
            {
                "verse": "Nimisque stultus arbitratur optimis"
            },
            {
                "verse": "Quibusque se decere compararier"
            },
            {
                "verse": "Vetustas quos vel ipsa et haec recentia"
            },
            {
                "verse": "Tulere secla plurimos et optimos,"
            },
            {
                "verse": "Et hisce liberalibus facetiis,"
            },
            {
                "verse": "Sales habere quae putantur, et notis"
            },
            {
                "verse": "Latinitatis, abditae et scientiae,"
            },
            {
                "verse": "Et Attici leporis oblitos libros."
            },
            {
                "verse": "Ineptus (inquam) hic et minutus et malus"
            },
            {
                "verse": "Liber, trecenta menda quem coinquinant,"
            },
            {
                "verse": "Quid est? et unde venit? Hospes optime,"
            },
            {
                "verse": "Poeta scripsit hunc, poeta maximus,"
            },
            {
                "verse": "Poeta, qui nec unius facit pili"
            },
            {
                "verse": "Latinitatis ista vel vocabula,"
            },
            {
                "verse": "Vel usitata verba, vel Quiritium"
            },
            {
                "verse": "Iocosa dicta, sive dicta seria,"
            },
            {
                "verse": "Et elocutionis apta lumina;"
            },
            {
                "verse": "Poeta, qui unus ante et hocce tempore"
            },
            {
                "verse": "Nihil diserta scripta curat ullius,"
            },
            {
                "verse": "Nec instituta, carminis quibus pedes"
            },
            {
                "verse": "Leves feruntur, aut graves trahunt moras."
            },
            {
                "verse": "Pusilla ducit haec parumque congrua"
            },
            {
                "verse": "Sibi suaeque inaestimabili et novae"
            },
            {
                "verse": "Vagaeque scriptioni, et unico stilo"
            },
            {
                "verse": "Novus poeta maximusque Cacula."
            }
        ],
        [
            {
                "verse": "Lux, o beata lux, o"
            },
            {
                "verse": "Qua Bacchus et Gigantes"
            },
            {
                "verse": "Ferosque vicit Indos,"
            },
            {
                "verse": "Qua tigridasque curru"
            },
            {
                "verse": "Subegit et leones,"
            },
            {
                "verse": "Factaque de corymbis"
            },
            {
                "verse": "Et pampino corona"
            },
            {
                "verse": "Caput sibi revinxit"
            },
            {
                "verse": "Et ultimo triumphans"
            },
            {
                "verse": "Reversus est ab orbe,"
            },
            {
                "verse": "Vitemque primus ad nos"
            },
            {
                "verse": "Tulit benignus, atque"
            },
            {
                "verse": "Ostendit ut liquorem"
            },
            {
                "verse": "Nudis iuventa plantis"
            },
            {
                "verse": "Praeloque de racemis"
            },
            {
                "verse": "Elideret Lyaeum:"
            },
            {
                "verse": "Deum omnium Lyaeum"
            },
            {
                "verse": "Et optimum et supremum."
            },
            {
                "verse": "Quo diluuntur atrae"
            },
            {
                "verse": "Curaeque et insolentes"
            },
            {
                "verse": "Formidines et omnis"
            },
            {
                "verse": "Accersitur vicissim"
            },
            {
                "verse": "Amica semper altrix"
            },
            {
                "verse": "Vitae ipsius voluptas,"
            },
            {
                "verse": "Venusque Gratiaeque."
            },
            {
                "verse": "Lux, o beata lux, o"
            },
            {
                "verse": "Lux digna, quam canamus,"
            },
            {
                "verse": "Quam transigamus omnes"
            },
            {
                "verse": "Inter Falerna et inter"
            },
            {
                "verse": "Pulcherrimas choreas"
            },
            {
                "verse": "Et candidos lepores"
            },
            {
                "verse": "Senes mero madentes"
            },
            {
                "verse": "Et ebriae puellae."
            },
            {
                "verse": "Lux, o beata lux, o"
            },
            {
                "verse": "Quae tam bonum liquorem"
            },
            {
                "verse": "Huc prima pertulisti,"
            },
            {
                "verse": "Illuceas perennis"
            },
            {
                "verse": "Et circumacta in orbem"
            },
            {
                "verse": "Has laetior quotannis"
            },
            {
                "verse": "Festas dapes revisas."
            },
            {
                "verse": "En ergo iam venuste"
            },
            {
                "verse": "Puer meraciores"
            },
            {
                "verse": "Calices mihi ministra,"
            },
            {
                "verse": "Et inde combibones"
            },
            {
                "verse": "Fac expleas, quot adsunt."
            },
            {
                "verse": "Haec vina sunt Falerna,"
            },
            {
                "verse": "Sunt ista Formiana,"
            },
            {
                "verse": "Calenaque et Setina,"
            },
            {
                "verse": "Albana, Chia lustris"
            },
            {
                "verse": "Tribus vetustiora."
            },
            {
                "verse": "Ut iam subit medullas,"
            },
            {
                "verse": "Ut iam pedes manusque"
            },
            {
                "verse": "Nobis tenax Lyaeus"
            },
            {
                "verse": "Revincit immerentes!"
            },
            {
                "verse": "Ac tu quidem Ciofi"
            },
            {
                "verse": "Nimis es meae puellae"
            },
            {
                "verse": "Intentus in papillas,"
            },
            {
                "verse": "Nimis tuos ocellos"
            },
            {
                "verse": "Iam plurimo furentes"
            },
            {
                "verse": "Amore, vino et ira"
            },
            {
                "verse": "Defigis in Corinnam."
            },
            {
                "verse": "Quin te Viole, quin te"
            },
            {
                "verse": "Ni falsus intuendo"
            },
            {
                "verse": "Ego sum, tuos amores"
            },
            {
                "verse": "Bene novi, et ista, qua tu"
            },
            {
                "verse": "Valde cales, amat iam"
            },
            {
                "verse": "Iam deperit sodalem"
            },
            {
                "verse": "Nostrum salaciorem"
            },
            {
                "verse": "Perdicibus vel ipsis,"
            },
            {
                "verse": "Passerculisque vernis,"
            },
            {
                "verse": "Et, siquid invenitur"
            },
            {
                "verse": "Procax magis salaxque,"
            },
            {
                "verse": "Hunc Vigniam, leporum"
            },
            {
                "verse": "Tamen atque Gratiarum"
            },
            {
                "verse": "Alumnum; at is vicissim"
            },
            {
                "verse": "Et pectore et tenellis"
            },
            {
                "verse": "Absumitur medullis"
            },
            {
                "verse": "Ab impotente flamma."
            },
            {
                "verse": "Quid, o senex proterve,"
            },
            {
                "verse": "Caper libidinose,"
            },
            {
                "verse": "Delire Tucca, quid, o"
            },
            {
                "verse": "Quid potus in Fadillae"
            },
            {
                "verse": "Gremio satur recumbis?"
            },
            {
                "verse": "Neque te pudet quod ipsam"
            },
            {
                "verse": "Tunicamque palliumque"
            },
            {
                "verse": "Pertundis et supinus"
            },
            {
                "verse": "Stertis Falerna? Sed nos"
            },
            {
                "verse": "Bibamus usque et usque"
            },
            {
                "verse": "Et pocula hauriamus"
            },
            {
                "verse": "Maiora: sic edaces"
            },
            {
                "verse": "Curae fugantur omnes;"
            },
            {
                "verse": "Quod pluris esse possit,"
            },
            {
                "verse": "Quam regna opesque regum."
            }
        ],
        [
            {
                "verse": "Rosci, quem prius ut domo e vetusta"
            },
            {
                "verse": "Natum e sanguine nobili parentum,"
            },
            {
                "verse": "Mox auctum meritis honoribusque"
            },
            {
                "verse": "Fortunae et studio benignioris,"
            },
            {
                "verse": "Cultu, quo pote, prosecutus omni"
            },
            {
                "verse": "Colebam tacitus, darentque tandem"
            },
            {
                "verse": "Optatum mihi commodumque tempus"
            },
            {
                "verse": "Votis et precibus Deos rogabam"
            },
            {
                "verse": "Ipsam hanc cum tibi caeterisque, qui te"
            },
            {
                "verse": "Dignum, quem veneremur, esse norunt,"
            },
            {
                "verse": "Voluntatem animi mei perennem"
            },
            {
                "verse": "Testatam facerem. Sed hercle postquam"
            },
            {
                "verse": "A te incredibili benignitate"
            },
            {
                "verse": "Acceptus potui perelegantem,"
            },
            {
                "verse": "Et multa simul eruditione"
            },
            {
                "verse": "Ornatumque gravemque, nec venustum"
            },
            {
                "verse": "Minus, nec minus hisce liberalem"
            },
            {
                "verse": "Sermonem bibere auribus, tuique"
            },
            {
                "verse": "Praesentis faciem videre praesens,"
            },
            {
                "verse": "Confestim obstupui velut corusci"
            },
            {
                "verse": "Ictus fulminis impetu minaci."
            },
            {
                "verse": "Ac domum redii nihil, nisi unum"
            },
            {
                "verse": "Te noctuque diuque somnians, te"
            },
            {
                "verse": "Exposcens itidem alloquensque solum."
            },
            {
                "verse": "Quare et si hoc ago forte non pudenter,"
            },
            {
                "verse": "Qui tibi obstrepere audeam molestus,"
            },
            {
                "verse": "Confeci tamen hoc poema, ut istuc,"
            },
            {
                "verse": "Qualecunque fuisset, afferendum"
            },
            {
                "verse": "Curarem subito, putans futurum, vel"
            },
            {
                "verse": "Si non ingenii vel expoliti"
            },
            {
                "verse": "Testis iam queat esse vel subacti,"
            },
            {
                "verse": "At prae se ferat indicetque aperte"
            },
            {
                "verse": "Tuas nec rudibus nec infacetis"
            },
            {
                "verse": "Conatum voluisse me supremas"
            },
            {
                "verse": "Ad coelum numeris vocare laudes;"
            },
            {
                "verse": "Sed victum gravitate ponderisque"
            },
            {
                "verse": "Magnitudine territum, perinde"
            },
            {
                "verse": "Fecisse ac pueri puellulaeque:"
            },
            {
                "verse": "Qui plexas viola rosaque ponunt"
            },
            {
                "verse": "Imos ante pedes pii coronas,"
            },
            {
                "verse": "Siquando caput arduamque frontem"
            },
            {
                "verse": "In magno haud licet attigisse signo."
            }
        ],
        [
            {
                "verse": "Hanc si optionem fecerit mihi Deus:"
            },
            {
                "verse": "\"Postquam iacebis mortuus, vitae statim"
            },
            {
                "verse": "Redderis, et quod commodo fiat tuo,"
            },
            {
                "verse": "Equus, canis, vervex, caper, homo, denique"
            },
            {
                "verse": "Eris quicquid volueris, nunc illud licet"
            },
            {
                "verse": "Optes, tibi quod expedire iudices\";"
            },
            {
                "verse": "Respondeam tum protinus quod sentio:"
            },
            {
                "verse": "\"Ne me, rogo obtestorque, ne coegeris"
            },
            {
                "verse": "Subire rursus, quam relinquo, imaginem."
            },
            {
                "verse": "Neque enim est aliud plane animal, cui vel prosperae,"
            },
            {
                "verse": "Vel adversae res accidant iniuria"
            },
            {
                "verse": "Meritumque praeter omne. Nanque equus bonus"
            },
            {
                "verse": "Nitescit altis laetus in praesepibus;"
            },
            {
                "verse": "Itemque multo lautius canis celer"
            },
            {
                "verse": "Domi nutritur, quam piger; nec interest"
            },
            {
                "verse": "Parum, iuvencus fortis an sit debilis."
            },
            {
                "verse": "Homo antefertur improbus solum probo:"
            },
            {
                "verse": "Adulatorque primas fert, at proximas"
            },
            {
                "verse": "Calumniator, fraudulentus tertias."
            },
            {
                "verse": "Ut expedire censeam posthac fore"
            },
            {
                "verse": "Asellum potius, quam videre ut improbe"
            },
            {
                "verse": "Indignus efferatur, ut iaceat bonus"
            },
            {
                "verse": "Expers honoris omnis, omnis praemii."
            }
        ],
        [
            {
                "verse": "Ecquis praeterea audeat Manuti,"
            },
            {
                "verse": "Quae Doctor Samius reperta quondam"
            },
            {
                "verse": "Mortales docuit, negare vera"
            },
            {
                "verse": "Esse cum ratione iuncta? quando"
            },
            {
                "verse": "Nil distare videmus aut nepotes"
            },
            {
                "verse": "Interdum a patribus suis avisque,"
            },
            {
                "verse": "Et mores nihil eius interesse"
            },
            {
                "verse": "Inter et placitae instituta vitae,"
            },
            {
                "verse": "Lustris qui fuit ante nos trecentis,"
            },
            {
                "verse": "Et nostrum ingenia utriusque, qui nunc"
            },
            {
                "verse": "Tanto tempore post sumus creati."
            },
            {
                "verse": "Sed quorsum haec? (video) requiris. Ipsam"
            },
            {
                "verse": "Quod vere in te animam migrasse cuncti"
            },
            {
                "verse": "Divini Ciceronis et fatentur"
            },
            {
                "verse": "Passim et suspiciunt coluntque, tanquam"
            },
            {
                "verse": "Non dico Ciceronis exprimentem"
            },
            {
                "verse": "Apte sensa animi aureumque flumen"
            },
            {
                "verse": "Verborum, at potius perinde ut ipsum"
            },
            {
                "verse": "Ipsum inquam veteres boni Quirites"
            },
            {
                "verse": "Scribentem aut etiam reos tuentem"
            },
            {
                "verse": "Dicendo Ciceronem et audiebant,"
            },
            {
                "verse": "Et plausu studioque prosecuti"
            },
            {
                "verse": "Colebant simul et simul stupebant."
            },
            {
                "verse": "Vive ergo incolumis diu, o Manuti,"
            },
            {
                "verse": "Non solum tibi liberisque, qui iam"
            },
            {
                "verse": "Per vestigia patris ad supremum"
            },
            {
                "verse": "Pervenere gradum eruditionis,"
            },
            {
                "verse": "Sed illis quoque, quive sunt eruntve"
            },
            {
                "verse": "Gloriae cupidi atque litterarum."
            }
        ],
        [
            {
                "verse": "Iucunde, omnibus e meis amicis"
            },
            {
                "verse": "Iucundissime amice, quos ocellis"
            },
            {
                "verse": "Charos sum magis hisce prosecutus"
            },
            {
                "verse": "Aut nunc prosequor impotente amore:"
            },
            {
                "verse": "Sic mi non male, sed bene ac beate"
            },
            {
                "verse": "Sit, ut ne iuvenis quidem tenellus"
            },
            {
                "verse": "Unquam, quem Veneres Cupidinesque"
            },
            {
                "verse": "Unum in deliciis habent, perinde"
            },
            {
                "verse": "Exarsit miser intimis medullis"
            },
            {
                "verse": "Prae desiderio suae puellae,"
            },
            {
                "verse": "Ac nos urimur aestuante cura"
            },
            {
                "verse": "Fruendi lepido tuo lepore"
            },
            {
                "verse": "Et tuis salibus facetiisque,"
            },
            {
                "verse": "Quibus si carui diem vel unum,"
            },
            {
                "verse": "Unam si carui misellus horam,"
            },
            {
                "verse": "Totam me hercule praeterire noctem"
            },
            {
                "verse": "Ingratam mihi sentiam necesse est."
            },
            {
                "verse": "Quare te rogo per tuos amores"
            },
            {
                "verse": "Et per delicias libidinesque,"
            },
            {
                "verse": "Quas in te cupide facis puella,"
            },
            {
                "verse": "Quum sese putat haud minus beatam"
            },
            {
                "verse": "Quam si regna opulenta consequatur:"
            },
            {
                "verse": "Coenatum properes venire mecum."
            },
            {
                "verse": "Nec nos regifico arbitrere luxu"
            },
            {
                "verse": "Et sumptu nimis elegante magnam"
            },
            {
                "verse": "Iandudum tibi praeparasse caenam."
            },
            {
                "verse": "Latranti stomacho ova porrigemus"
            },
            {
                "verse": "Conditumque olus acriore aceto,"
            },
            {
                "verse": "Tum famem tenero eximemus haedo,"
            },
            {
                "verse": "Quem nuper coquus impiger tumenti"
            },
            {
                "verse": "Raptum ab ubere lacteae capellae"
            },
            {
                "verse": "Sapa et caseolo recente et herbis,"
            },
            {
                "verse": "Fragrant Assyrio quae odore, farsit."
            },
            {
                "verse": "Nec pisces aberunt salubriores"
            },
            {
                "verse": "Quam qui marmoreis vagantur undis:"
            },
            {
                "verse": "Hos meus mihi misit amnis Auser,"
            },
            {
                "verse": "Piscium domus Auser et recessus."
            },
            {
                "verse": "Quorum in levibus hinc et inde tergis"
            },
            {
                "verse": "Fulgent purpureo colore guttae;"
            },
            {
                "verse": "Hos quidem salares putant vocari,"
            },
            {
                "verse": "Salmones alii. Sed hoc quid ad nos?"
            },
            {
                "verse": "Aeque nam bene concoquemus, ac si"
            },
            {
                "verse": "Iandudum Cicero ipse sustulisset"
            },
            {
                "verse": "Hanc litem aureolis suis libellis."
            },
            {
                "verse": "In mensam modo deferantur atque"
            },
            {
                "verse": "Pergrato exsaturent gulam sapore."
            },
            {
                "verse": "Quare, si sapis, o venustiorum"
            },
            {
                "verse": "Ocelle, hic, quia neminem moratur"
            },
            {
                "verse": "Praeter te unanimis tuus sodalis,"
            },
            {
                "verse": "Quam primum venies feresque tecum"
            },
            {
                "verse": "Lusus, delicias, facetiasque,"
            },
            {
                "verse": "Quotquot sunt domi in arcula repostae:"
            },
            {
                "verse": "Queis postquam Angelium bearis, ipse"
            },
            {
                "verse": "Beet versiculis tuos amores."
            }
        ],
        [
            {
                "verse": "Extinctum Venus intuens Adonim,"
            },
            {
                "verse": "Atque hinc aureolos et inde crines"
            },
            {
                "verse": "Effuso madidos cruore et ipsas"
            },
            {
                "verse": "Carentes roseo genas honore:"
            },
            {
                "verse": "\"En (inquit) celeres o ite Amores,"
            },
            {
                "verse": "Ite et Idalios adite saltus,"
            },
            {
                "verse": "Atque aprum trahite huc meos qui amores,"
            },
            {
                "verse": "Meas delicias Adonim, eheu,"
            },
            {
                "verse": "Adonim nemorum decus, peremit\"."
            },
            {
                "verse": "His dictis, celeres volant Amores"
            },
            {
                "verse": "Per sylvae latebras videntque tanti"
            },
            {
                "verse": "Auctorem sceleris suem latentem."
            },
            {
                "verse": "Tum collum laqueo implicant tenaci"
            },
            {
                "verse": "Coguntque Idalia exilire sylva."
            },
            {
                "verse": "Atque hic praevalido trahit capistro,"
            },
            {
                "verse": "Urget vulnificis at ille telis"
            },
            {
                "verse": "Cunctantem nimio metu Diones."
            },
            {
                "verse": "Tunc ardens Venus impotente amore:"
            },
            {
                "verse": "\"Eheu pessimus omnium ferarum,"
            },
            {
                "verse": "Tun' (ait) femur hoc ferire es ausus?"
            },
            {
                "verse": "Tun' meum improbe vulnerasti amantem?\""
            },
            {
                "verse": "\"Per te, (tunc aper inquit) o Dione,"
            },
            {
                "verse": "Per hunc, qui iacet hic, Adonim, atque"
            },
            {
                "verse": "Per haec vincula iuro, per catenas,"
            },
            {
                "verse": "Queis ad te misere trahor, per hosce"
            },
            {
                "verse": "Venantes, tibi sauciavi amantem"
            },
            {
                "verse": "Invitus. Malus huc me adegit error."
            },
            {
                "verse": "Nam nudum ut femur albicansque vidi"
            },
            {
                "verse": "Qualem ipsum in statuis ebur renidet,"
            },
            {
                "verse": "Correptus subito furore, cum mi"
            },
            {
                "verse": "Flagrarent tenerae ignibus medullae,"
            },
            {
                "verse": "Cum sensus mihi pectore excidissent;"
            },
            {
                "verse": "Insanissimus ore suaviatum"
            },
            {
                "verse": "Accurri mihi ne beatiorem"
            },
            {
                "verse": "Quisquam esset potis anteferre. At hunc tu,"
            },
            {
                "verse": "Hunc ulciscere, caede, frange dentem,"
            },
            {
                "verse": "Dentem prae rabie furentem amoris."
            },
            {
                "verse": "Quod si non satis est, recide rostrum hoc,"
            },
            {
                "verse": "Quod tantum sibi postulavit amens\"."
            },
            {
                "verse": "Tunc Venus miserata: \"Solvite (inquit)"
            },
            {
                "verse": "Hunc vos, o pueri\". Solutus ergo"
            },
            {
                "verse": "Aper praeterea ingredi profundam"
            },
            {
                "verse": "Sylvam noluit, at comes perennis"
            },
            {
                "verse": "Adhaesit Veneri, suos et ussit,"
            },
            {
                "verse": "Sese proiciens in ignem, amores."
            }
        ],
        [
            {
                "verse": "Iovi candide, tuque docte Porci,"
            },
            {
                "verse": "Nostri lumina sempiterna secli,"
            },
            {
                "verse": "Bonarum et decora alta litterarum."
            },
            {
                "verse": "Nanque Aristotelis malas tenebras"
            },
            {
                "verse": "Vestrum discutit alter et sagacis"
            },
            {
                "verse": "Naturae latebras peragrat, omneis"
            },
            {
                "verse": "Errores animis uti revellat"
            },
            {
                "verse": "Et lucem afferat omnibus perennem."
            },
            {
                "verse": "Alter historia erudita et ipso"
            },
            {
                "verse": "Scribendi genere eleganti et alto"
            },
            {
                "verse": "Illustrat loca, facta, nationes,"
            },
            {
                "verse": "Nec quicquam patitur perire nostri"
            },
            {
                "verse": "Ornata modo scriptione dignum,"
            },
            {
                "verse": "Quod non splendeat in suis libellis"
            },
            {
                "verse": "Cultis, Iupiter, et laboriosis."
            },
            {
                "verse": "Vos ille Angelius salutat ambos,"
            },
            {
                "verse": "Ille (inquam) Angelius beatus atque"
            },
            {
                "verse": "Felix, si queat, ut solebat ante,"
            },
            {
                "verse": "Vestras nunc quoque ventitare ad aedes"
            },
            {
                "verse": "Et sermonibus interesse vestris,"
            },
            {
                "verse": "Quos multa et varia eruditione"
            },
            {
                "verse": "Confertis, sale et Attico lepore"
            },
            {
                "verse": "Conditos adeo, ut beetis omnes"
            },
            {
                "verse": "Quotquot vos simul audiunt loquentes."
            },
            {
                "verse": "Vos (inquam) Angelius salutat ambos,"
            },
            {
                "verse": "Ille ille Angelius vel impotente"
            },
            {
                "verse": "Risu dignus et omnium cachinno."
            },
            {
                "verse": "Cui radicitus auferens capillum"
            },
            {
                "verse": "Atque omni spolians honore malas,"
            },
            {
                "verse": "Hinc inde horrifico genas rigore"
            },
            {
                "verse": "Contraxit Notus osseosque ocellos."
            },
            {
                "verse": "Quare nunc miser omnium perhorrens"
            },
            {
                "verse": "Conspectum, latet abditus tenebris,"
            },
            {
                "verse": "Ut cervus latet abditus cavernis,"
            },
            {
                "verse": "Si fronti decus excidit superbum,"
            },
            {
                "verse": "Dum sentit capiti arbores renatas,"
            },
            {
                "verse": "Quique olim aruerant cadente trunco"
            },
            {
                "verse": "Proceros iterum virere ramos."
            },
            {
                "verse": "At vos, si sapitis, cavete utrique"
            },
            {
                "verse": "Iovi candide tuque docte Porci"
            },
            {
                "verse": "Hunc ventum horribilem atque pestilentem."
            }
        ],
        [
            {
                "verse": "Orem ridiculam et nimis iocosam,"
            },
            {
                "verse": "Ciofi, meus et tuus sodalis"
            },
            {
                "verse": "Dum se Mammula forte contineret"
            },
            {
                "verse": "Nuper, ut solet, in Paculliano,"
            },
            {
                "verse": "Ac sodalitio procul relicto"
            },
            {
                "verse": "Cribrullam sequeretur obstinatam,"
            },
            {
                "verse": "Luto plurimus haesit in tenaci."
            },
            {
                "verse": "Luctatusque diu ut misella visco"
            },
            {
                "verse": "Magisque ac magis impeditur ales,"
            },
            {
                "verse": "Luto est et magis et magis volutus."
            },
            {
                "verse": "Tum Iovemque Deosque deprecatus"
            },
            {
                "verse": "Ranam ex tempore versus in palustrem est."
            },
            {
                "verse": "Et nunc assidue coaxat inter"
            },
            {
                "verse": "Diversans culicesque tippulasque"
            },
            {
                "verse": "Et si quicquam aliud voraginosas"
            },
            {
                "verse": "Fossas, et veteres habet lacunas,"
            },
            {
                "verse": "Et segni putridas aqua paludes;"
            },
            {
                "verse": "Cribrullae aut vetus obsidet puellae"
            },
            {
                "verse": "Limen, aut humili super grabato"
            },
            {
                "verse": "Huc illuc salit, aut sinu receptus"
            },
            {
                "verse": "Lutosas fovet usque et usque mammas,"
            },
            {
                "verse": "Et luto caput occulit profundo,"
            },
            {
                "verse": "Et lutum colit et colit puellam"
            },
            {
                "verse": "Haud luto nihilo lutosiorem."
            },
            {
                "verse": "At nos suppliciter Iovem Deosque,"
            },
            {
                "verse": "Quando is deseruit suos sodales"
            },
            {
                "verse": "Nec pili facit, ut Pacullianum"
            },
            {
                "verse": "Semel se abdidit in suum, precemur"
            },
            {
                "verse": "Lutosas amet et colat puellas,"
            },
            {
                "verse": "Quantum qui colere atque amare quicquam,"
            },
            {
                "verse": "Et quicquam pote plurimum perire."
            },
            {
                "verse": "Et cum se satiaverit lutoque"
            },
            {
                "verse": "Et lutum redolentibus papillis,"
            },
            {
                "verse": "Formae redditus ilicet priori"
            },
            {
                "verse": "Huc tandem redeat lutosus ad nos."
            }
        ],
        [
            {
                "verse": "Vincenti egregium decus vetustae"
            },
            {
                "verse": "Urbis, flos iuvenum beatiorum:"
            },
            {
                "verse": "Dic o dic, precor, est ne tempus ullum"
            },
            {
                "verse": "Beatus tibi quo videris esse?"
            },
            {
                "verse": "Tum credo (nisi fallor) ipse cum de"
            },
            {
                "verse": "Tuis civibus optime mereris,"
            },
            {
                "verse": "Cum plane periit dies nec unus"
            },
            {
                "verse": "Nova quin aliquem benignitate"
            },
            {
                "verse": "Bonum iuveris atque sublevaris:"
            },
            {
                "verse": "Qui tui est tenor unus instituti."
            },
            {
                "verse": "An magis quoties abis ab urbe"
            },
            {
                "verse": "Cum dulci, unanimi optimoque fratre"
            },
            {
                "verse": "Una perfruiturus otioque"
            },
            {
                "verse": "Ruris deliciisque: queis abundat"
            },
            {
                "verse": "Multis et variis amaenus ille"
            },
            {
                "verse": "Ager Loppeliae tuae feracis"
            },
            {
                "verse": "Dilectus Cererique Liberoque,"
            },
            {
                "verse": "Gratusque ante alios Dianae et ipsis"
            },
            {
                "verse": "Choris Naiadumque Oreadumque."
            },
            {
                "verse": "Quae fessae nimio labore et aestu,"
            },
            {
                "verse": "Cum sylvas radiis perurit altas"
            },
            {
                "verse": "Phoebus, et loca personant cicadae"
            },
            {
                "verse": "Proceris sata populisque et ulmis,"
            },
            {
                "verse": "Veste humi posita pedes ferantur"
            },
            {
                "verse": "Et pectus rigidis tumens papillis"
            },
            {
                "verse": "Femurque et nitidas lavare suras"
            },
            {
                "verse": "Iuges ad scatebras fluentis undae."
            },
            {
                "verse": "Dic (inquam) mihi, nonne quot fuerunt,"
            },
            {
                "verse": "Quotque sunt, aliis euntve in annis,"
            },
            {
                "verse": "Vicos despicis omniumque prata?"
            },
            {
                "verse": "Praesertim quoties iocandi et una"
            },
            {
                "verse": "Sedendi comites gravesque amicos"
            },
            {
                "verse": "Tecum educere contigit: celebrem"
            },
            {
                "verse": "Brutum mirifica eruditione,"
            },
            {
                "verse": "Et clarum integritate moribusque"
            },
            {
                "verse": "Prosperum, quibus esse suaviores"
            },
            {
                "verse": "Non possunt, magis aut boni sodales."
            },
            {
                "verse": "Sed tu, seu procul urbe rusticaris"
            },
            {
                "verse": "Nunc curans genium mero iocisque,"
            },
            {
                "verse": "Nunc ducens Charitum leves choreas,"
            },
            {
                "verse": "Seu tuas colis hospitalis aedes"
            },
            {
                "verse": "In cives itidem advenasque gratus"
            },
            {
                "verse": "Phoebo dans operam omnibusque Musis,"
            },
            {
                "verse": "Vincenti, decus inclytum bonorum,"
            },
            {
                "verse": "Sis felix, precor, ac beatus; et te"
            },
            {
                "verse": "Per vestigia pressa liberique"
            },
            {
                "verse": "Sequentes imitentur et nepotes."
            },
            {
                "verse": "Atque istam, tibi quam dedere mentem,"
            },
            {
                "verse": "Tuendi omni ope patriam bonosque"
            },
            {
                "verse": "In illis quoque Dii iuvare pergant."
            }
        ],
        [
            {
                "verse": "Si quicquam Angelio placere, quicquam"
            },
            {
                "verse": "Si nostro satis esse vis amori"
            },
            {
                "verse": "Factum, si nihil ipsemet scienter"
            },
            {
                "verse": "Commisi, unde odii flagrantis in me"
            },
            {
                "verse": "Caussam ceperis, obsecro, Ciofi,"
            },
            {
                "verse": "Proque amicitia perennibusque"
            },
            {
                "verse": "Meis officiis peto voloque"
            },
            {
                "verse": "Unum hoc, praeterea nihil: puellam"
            },
            {
                "verse": "Ut quantum potes usque et usque laudes"
            },
            {
                "verse": "Meam, nec fores nec fuisse iures"
            },
            {
                "verse": "Ullam usquam magis et probam et venustam."
            },
            {
                "verse": "Sic quae te mala pituita vexat"
            },
            {
                "verse": "Arescat penitus, manusque nostro"
            },
            {
                "verse": "Vexet Caculae improbo poetae,"
            },
            {
                "verse": "Qui nos versiculis necare suevit."
            }
        ],
        [
            {
                "verse": "O loquacior obstrepentiorque"
            },
            {
                "verse": "Ranis omnibus, omnibus cicadis,"
            },
            {
                "verse": "Quotcunque arboribus strepunt in altis,"
            },
            {
                "verse": "Phoebus dum medium peragrat orbem,"
            },
            {
                "verse": "Quotcunque et veterem canunt querelam,"
            },
            {
                "verse": "Primas cum Hesperus excitat tenebras."
            },
            {
                "verse": "O idem tamen omnium quot unquam"
            },
            {
                "verse": "Fuerunt lepidique et elegantes,"
            },
            {
                "verse": "Iucundissime Floriane: nos te"
            },
            {
                "verse": "Sodalem unanimes tui sodales"
            },
            {
                "verse": "Ad coenam cupimus venire nostram"
            },
            {
                "verse": "Coenam, me hercule Floriane, quae non"
            },
            {
                "verse": "A nobis sine candida puella"
            },
            {
                "verse": "Et vino et sale et omnibus cachinnis"
            },
            {
                "verse": "Usque ad undecimam trahetur horam."
            },
            {
                "verse": "Nec deerit citharaedus aut choraules"
            },
            {
                "verse": "Ad quorum numeros ineptiamus."
            },
            {
                "verse": "Saltantes imitabitur Columbus"
            },
            {
                "verse": "Insultans thyasis furentis instar"
            },
            {
                "verse": "Silenos Satyrosque Tityrosque,"
            },
            {
                "verse": "Insanas aget improbasque Bacchas,"
            },
            {
                "verse": "Curetas, Corybantas et Caberos"
            },
            {
                "verse": "Gorgus, flosculus omnium histrionum,"
            },
            {
                "verse": "Gorgus, omnium ocellus et voluptas."
            },
            {
                "verse": "Ac nemo tamen insolente ritu"
            },
            {
                "verse": "Abscindet Samia sibi ipse testa"
            },
            {
                "verse": "Nervum, quo sine sordeat puellis."
            },
            {
                "verse": "Ne tete scelus impium putares"
            },
            {
                "verse": "Visurum, bone Floriane. Quare"
            },
            {
                "verse": "Oramus tenerae per ora Phrynes,"
            },
            {
                "verse": "Quae te iam ignibus ustulat trecentis:"
            },
            {
                "verse": "Huc citus veniat, nec unus esse"
            },
            {
                "verse": "Velis, gaudia nostra qui moreris."
            },
            {
                "verse": "Nam tua nihil est loquacitate,"
            },
            {
                "verse": "Quam ranae pluvia imminente quamque,"
            },
            {
                "verse": "Dum florent scolymi, timent cicadae"
            },
            {
                "verse": "Iucundum magis. Hac, amice, nil est"
            },
            {
                "verse": "Plane, quo careamus aegriusque"
            },
            {
                "verse": "Et molestius optimi sodales."
            },
            {
                "verse": "Si cedant igitur tibi cicadae et"
            },
            {
                "verse": "Ranae se fateantur esse victas,"
            },
            {
                "verse": "Quod sodalitium tuum precatur"
            },
            {
                "verse": "Hoc tu spernere Floriane noli."
            }
        ],
        [
            {
                "verse": "Laeli, sic tibi Dii Deaeque Cosmum,"
            },
            {
                "verse": "Heroum decus omnium perenne,"
            },
            {
                "verse": "Qui te diligit aestimatque tanti,"
            },
            {
                "verse": "Quanti nec potis aestimare quenquam,"
            },
            {
                "verse": "Servent incolumem diu ac beatum;"
            },
            {
                "verse": "Fac pecuniola illa perpusilla,"
            },
            {
                "verse": "Quam dudum emeruere tot labores"
            },
            {
                "verse": "Dierum assidui quater tricenum,"
            },
            {
                "verse": "Solvatur mihi: nam nec aes, nec aurum"
            },
            {
                "verse": "Iandudum superest, quod erogemus,"
            },
            {
                "verse": "Nos ne in nominibus malis habendos"
            },
            {
                "verse": "Putent, qui sua credidere. Nanque"
            },
            {
                "verse": "Pisis cum studia ipsa proferuntur,"
            },
            {
                "verse": "Astant undique mancipes, propolae,"
            },
            {
                "verse": "Pistores, solearii, omniumque"
            },
            {
                "verse": "Fullonum genus atque linteonum,"
            },
            {
                "verse": "Queis nil indomitum ac magis molestum est."
            },
            {
                "verse": "Quare te rogo per tuos ocellos"
            },
            {
                "verse": "Perque, si tibi gentium quid usquam"
            },
            {
                "verse": "Laeli charius est tuis ocellis:"
            },
            {
                "verse": "Iube a me procul esse tot venena,"
            },
            {
                "verse": "Quae nos conficiunt domi forisque."
            }
        ],
        [
            {
                "verse": "Abisti ne igitur Iova? et sodales"
            },
            {
                "verse": "Liquisti unanimes diu abfuturus"
            },
            {
                "verse": "A nobis procul? et reversionem"
            },
            {
                "verse": "Adhuc diceris apparare nullam,"
            },
            {
                "verse": "Ut Minutulo et ipse tu fruaris"
            },
            {
                "verse": "Et Minutulus ipse te fruatur,"
            },
            {
                "verse": "Atque in alloquio tuo parumper"
            },
            {
                "verse": "A cura requiescat intimumque"
            },
            {
                "verse": "Moerorem minuens levetur, in quo"
            },
            {
                "verse": "Iandudum iacuit miser, diesque"
            },
            {
                "verse": "Ac noctes lachrymis genas gravique"
            },
            {
                "verse": "Cor desiderii peresus aestu,"
            },
            {
                "verse": "Et quidem meritissimo: quod a se"
            },
            {
                "verse": "Ablatum veterem optimumque amicum"
            },
            {
                "verse": "Aut fratrem potius videt gemellum,"
            },
            {
                "verse": "Quem mira pietate prosecutus"
            },
            {
                "verse": "Plus quam seque suosque amavit omnes,"
            },
            {
                "verse": "Quemque participem sui doloris,"
            },
            {
                "verse": "Suae et laetitiae volebat esse"
            },
            {
                "verse": "Quicquid acciderat boni malive;"
            },
            {
                "verse": "Qui cum tam procul a domo et propinquis"
            },
            {
                "verse": "Longinqua in regione Galliarum"
            },
            {
                "verse": "Magno vixit amore copulatus,"
            },
            {
                "verse": "Ut uni modo cogitationes"
            },
            {
                "verse": "Suas crederet intimosque sensus."
            },
            {
                "verse": "Sive ergo, o Iova, et integri bonique"
            },
            {
                "verse": "Amici bonus integerque amicus"
            },
            {
                "verse": "Caussa nunc abes ipse, sive ut istic"
            },
            {
                "verse": "Omnes liberius sequare Musas"
            },
            {
                "verse": "Et colas studia una litterarum,"
            },
            {
                "verse": "Sis nostri memor usque; gratiaeque"
            },
            {
                "verse": "Puta iam appositum tibi perenni"
            },
            {
                "verse": "Lambino siquidem Minutoloque"
            },
            {
                "verse": "Meo nomine dixeris salutem."
            },
            {
                "verse": "Vale mi Iova et, ut soles, me amato."
            }
        ],
        [
            {
                "verse": "Amici unanimes mei sodales,"
            },
            {
                "verse": "Sodales lepidi et boni et venusti,"
            },
            {
                "verse": "Atque iidem tamen improbi helluones,"
            },
            {
                "verse": "Harenis Libyae siticulosis"
            },
            {
                "verse": "Potores bibuli magis, magisque"
            },
            {
                "verse": "Post vini calices meracioris"
            },
            {
                "verse": "Madentes viola rosaque, tristes"
            },
            {
                "verse": "Quae passa est pluvias procacis Austri;"
            },
            {
                "verse": "Iidemque anseribus ciconiisque"
            },
            {
                "verse": "Atque onocrotalis voraciores,"
            },
            {
                "verse": "Quippe incredibili sagacitate,"
            },
            {
                "verse": "Ut boni leporem canes latentem,"
            },
            {
                "verse": "Nunc Chios latices cadis repostos,"
            },
            {
                "verse": "Nunc convivia lauta quaeritatis:"
            },
            {
                "verse": "An vos Angelium putatis esse"
            },
            {
                "verse": "Unum forte aliquem beatiorum,"
            },
            {
                "verse": "Quem nunc vos miserum comesse vultis?"
            },
            {
                "verse": "Nam quod mirifico culina odore"
            },
            {
                "verse": "Fragravit mihi nuper: appararat"
            },
            {
                "verse": "Apud me Iovius meus sodalis"
            },
            {
                "verse": "Coenam candidulae suae puellae."
            },
            {
                "verse": "Non (inquam) Iovius severioris"
            },
            {
                "verse": "Auctor historiae: senecta nanque hunc"
            },
            {
                "verse": "Scribentem assidue occupavit, ut iam"
            },
            {
                "verse": "Praeduros nequeat movere lumbos;"
            },
            {
                "verse": "Sed is, qui numeris Catullianis"
            },
            {
                "verse": "Ad coelum didicit vocare amores,"
            },
            {
                "verse": "Atque unus teneras amat puellas,"
            },
            {
                "verse": "Quantum qui pote deperire amando."
            },
            {
                "verse": "Quod si idem facitis, licebit omnes"
            },
            {
                "verse": "Domi lautius esse quotquot estis"
            },
            {
                "verse": "Meae. Sin minus, hinc abite cuncti,"
            },
            {
                "verse": "Sodales nimis improbi helluones."
            }
        ],
        [
            {
                "verse": "Revenit Marius Columna ad Arnum"
            },
            {
                "verse": "Relicto Veresi suo Tybrique."
            },
            {
                "verse": "Nunc quanto minor hic et ille, tanto"
            },
            {
                "verse": "Maior iam fluit Arnus altiorque."
            }
        ],
        [
            {
                "verse": "Nam quid tam male, Laeli amice, de te"
            },
            {
                "verse": "Unquam sum meritus? quid aut locutus"
            },
            {
                "verse": "Secus, quam sibi postularet ille,"
            },
            {
                "verse": "Ille amor vetus utriusque nostrum?"
            },
            {
                "verse": "Ut tu me miserum sciens volensque"
            },
            {
                "verse": "In tantam impuleris repente fraudem,"
            },
            {
                "verse": "Dum suasum illecebris dolisque visum"
            },
            {
                "verse": "Heri vespere ducis ad puellam,"
            },
            {
                "verse": "Puellam Charitumque Apollinisque,"
            },
            {
                "verse": "Et doctae decus unicum Minervae."
            },
            {
                "verse": "Cuius postquam ego carmen eruditum"
            },
            {
                "verse": "Perlegi semel atque ab ore dulce"
            },
            {
                "verse": "Loquentis stupidus semel pependi,"
            },
            {
                "verse": "Totus interii ilicet; domumque"
            },
            {
                "verse": "Reversus potui (quis hoc putaret?)"
            },
            {
                "verse": "Nec partem minimam quiesse noctis,"
            },
            {
                "verse": "Sermones recolens iocosque dulces,"
            },
            {
                "verse": "Qui me surpuerant mihimet ipsum,"
            },
            {
                "verse": "Ut et nunc miser ardeam nihilque"
            },
            {
                "verse": "Furentem iuvet impotente amore."
            },
            {
                "verse": "O laudem egregiam, o celebre factum,"
            },
            {
                "verse": "O te vel ducibus parem supremis,"
            },
            {
                "verse": "Qui nil tale aliquid senem timentem"
            },
            {
                "verse": "Deceptum illecebris tuis dolisque"
            },
            {
                "verse": "In tantam impuleris repente fraudem."
            }
        ],
        [
            {
                "verse": "Commendo tibi plurimum tuaeque,"
            },
            {
                "verse": "Mi Tinghi, fidei meos amores,"
            },
            {
                "verse": "Meas delicias levis iuventae."
            },
            {
                "verse": "Non dico hercule candidam puellam:"
            },
            {
                "verse": "Ne de me secus atque oportet, omnes"
            },
            {
                "verse": "Cui huiuscemodi molestiores"
            },
            {
                "verse": "Curas abstulerit gravis senectus,"
            },
            {
                "verse": "Suspicere aliquid; sed hos libellos,"
            },
            {
                "verse": "Qui sunt carminibus meis referti,"
            },
            {
                "verse": "Ac mire cupiunt ad eruditas"
            },
            {
                "verse": "Pervenire hominum manus politi"
            },
            {
                "verse": "Et, quantum fieri potest, ab ipsis"
            },
            {
                "verse": "Purgati maculis malisque mendis."
            },
            {
                "verse": "Quod illi minus ante consecuti"
            },
            {
                "verse": "Si per te modo consequentur, uni"
            },
            {
                "verse": "Habebunt tibi gratiam perennem."
            }
        ],
        [
            {
                "verse": "Dat dono Angelius suos libellos"
            },
            {
                "verse": "Sua haec carmina Iulio Columnae."
            },
            {
                "verse": "Dat quidem leve munus, ast amoris:"
            },
            {
                "verse": "Ast erga Mariumque Iuliumque"
            },
            {
                "verse": "Columnas, decus ad perenne natos,"
            },
            {
                "verse": "Observantiae, honoris atque cultus"
            },
            {
                "verse": "Quem loquens tribuit tacensque utrique"
            },
            {
                "verse": "Et pignus grave et obsidem perennem."
            }
        ],
        [
            {
                "verse": "Venit festa dies: tristes discedite curae;"
            },
            {
                "verse": "Idaliae ferimus debita sacra deae."
            },
            {
                "verse": "Hac olim Venerem placabant luce puellae,"
            },
            {
                "verse": "Quas nunquam in vacuo iuverat esse toro."
            },
            {
                "verse": "Hac promissa Iovi spumantia vina Quirites"
            },
            {
                "verse": "Blandaque permulta cum prece tura dabant."
            },
            {
                "verse": "Hac ego sum quondam dias in luminis oras"
            },
            {
                "verse": "Editus: affulsit hac mihi luce Venus."
            },
            {
                "verse": "Nunc igitur fecisse iuvet Venerique Iovique,"
            },
            {
                "verse": "Lux geminos nobis placet ut una deos."
            },
            {
                "verse": "Prome puer Chiumque novum veteremque Falernum."
            },
            {
                "verse": "Et natet effuso cuncta liquore domus."
            },
            {
                "verse": "Vosque adeo mecum Glycere, Telesilla Meleque,"
            },
            {
                "verse": "Quas cuncti misere depereunt iuvenes,"
            },
            {
                "verse": "Solemnem celebrate diem: date tura precesque,"
            },
            {
                "verse": "Nec desint risus mistaque verba iocis."
            },
            {
                "verse": "Hic sunt et myrtus et grata sisymbria, sunt et"
            },
            {
                "verse": "De iunco et verna vincula facta rosa."
            },
            {
                "verse": "Non lyra, non carmen desit, quod cantet Amyntas,"
            },
            {
                "verse": "Cui cingit flavas picta corolla comas."
            },
            {
                "verse": "Alma Venus, tibi dum laetas operamur ad aras,"
            },
            {
                "verse": "Huc ades, o multo flore referta sinus."
            },
            {
                "verse": "Huc ades, et felix nostro de pectore curas"
            },
            {
                "verse": "Pelle malas: nobis hinc bonus annus eat."
            },
            {
                "verse": "Hinc tristes absint morbi pallensque senectus,"
            },
            {
                "verse": "Et labor et luctus et malesuada fames."
            },
            {
                "verse": "Neu subitus mista cum grandine verberet imber,"
            },
            {
                "verse": "Quas trudit gemmas vitis opaca suas."
            },
            {
                "verse": "Neu fera tempestas teneras contundat aristas,"
            },
            {
                "verse": "Neu sua graminibus ros alimenta neget."
            },
            {
                "verse": "Multa ferat glandem quercus, stet consita pomus,"
            },
            {
                "verse": "Stipet apis plenos melle liquente favos."
            },
            {
                "verse": "Effundant oleae pingues ex arbore baccas,"
            },
            {
                "verse": "Quas nuda stringat rustica nupta manu."
            },
            {
                "verse": "Tum pasta eniteant armenta salubribus herbis,"
            },
            {
                "verse": "Ne timeant fures, ne timeantve lupos."
            },
            {
                "verse": "Sancta Venus procul hinc diros, procul esse furores"
            },
            {
                "verse": "Ipsa iube, in saevos reiice bella Getas."
            },
            {
                "verse": "Ac iam supplicibus Tuscis da diva perenni"
            },
            {
                "verse": "Pace frui. Martem cogere sola potes."
            },
            {
                "verse": "Nanque ille aeterno devictus vulnere amoris"
            },
            {
                "verse": "Reiicit in molles se tibi saepe sinus."
            },
            {
                "verse": "Excipit et recubans suaves ex ore loquelas,"
            },
            {
                "verse": "Queis iras nimium mitigat ille truces."
            },
            {
                "verse": "Hunc tu igitur placidam nobis, dea candida, pacem"
            },
            {
                "verse": "Otiaque amoto dulcia posce metu."
            },
            {
                "verse": "Otia nam pacemque simul, modo faveris, ipse,"
            },
            {
                "verse": "Dum renovant reges impia bella, dabit."
            },
            {
                "verse": "Pace bona laetantur agri, laetantur et urbes,"
            },
            {
                "verse": "Pace bona rident aequora lata maris."
            },
            {
                "verse": "Pax alit agricolas, multo pax ubere messem"
            },
            {
                "verse": "Auget, et ingenti foenore ditat opes."
            },
            {
                "verse": "Haec densa tutum pastorem contegit umbra,"
            },
            {
                "verse": "Dum teneras vario carmine mulcet oves."
            },
            {
                "verse": "Haec celebrat iuvenum dulces innoxia coetus,"
            },
            {
                "verse": "Cum cupida haec cupidum iungit amante virum."
            },
            {
                "verse": "At bello squalent agri, tristantur et urbes,"
            },
            {
                "verse": "Et tumidi moerent aequora lata maris."
            },
            {
                "verse": "Bellum ipsos miseris vastat cultoribus agros,"
            },
            {
                "verse": "Evertit magnas et labefactat opes."
            },
            {
                "verse": "Nec tutas sinit in sylvis errare capellas,"
            },
            {
                "verse": "Dicere nec certo carmina certa pede."
            },
            {
                "verse": "Hoc iuvenum lusus, iuvenum convivia tollit,"
            },
            {
                "verse": "Deiungit tristem tristi ab amante virum."
            },
            {
                "verse": "Tum neque Pierides Musae, neque Phoebus Apollo,"
            },
            {
                "verse": "Quod legat in thalamo laeta puella, canunt."
            },
            {
                "verse": "Haec igitur procul esse iube mala. Non ego solus,"
            },
            {
                "verse": "Quae fecit nobis otia Cosmus, amo,"
            },
            {
                "verse": "Sed, mecum Aonios habitant quicunque recessus,"
            },
            {
                "verse": "Quicunque et Musis annua sacra ferunt."
            },
            {
                "verse": "Eveniet. Certum viden' ut firmaverit omen?"
            },
            {
                "verse": "Accenso sonuit laurus adusta foco."
            },
            {
                "verse": "Interea Venerem iucundaque dona canemus,"
            },
            {
                "verse": "Dum variat dulces tibia blanda modos."
            },
            {
                "verse": "Te dea, cum passim nullo discrimine rerum"
            },
            {
                "verse": "Prorsus iners una mole iaceret opus,"
            },
            {
                "verse": "Ac neque Sol, neque Luna sua, neque sidera luce,"
            },
            {
                "verse": "Nec certa fluerent tempora certa vice,"
            },
            {
                "verse": "Solertem accepit prudens Natura magistram"
            },
            {
                "verse": "Constituitque suo cuncta elementa loco."
            },
            {
                "verse": "Addidit et ventos pluviasque, et frigora et aestus,"
            },
            {
                "verse": "Iussit et certum pergeret annus iter."
            },
            {
                "verse": "Humidus autumnus sitienti aestate diremptus"
            },
            {
                "verse": "Esset, et a tepidi tempore veris hyems."
            },
            {
                "verse": "Sidera tunc herbas rupta tellure recentes"
            },
            {
                "verse": "Ad primi radios elicuere diei."
            },
            {
                "verse": "Et vario flores ornarunt prata colore,"
            },
            {
                "verse": "Coepit et aeterna labier amnis aqua."
            },
            {
                "verse": "Tunc initus cupiere tuos volucresque feraeque,"
            },
            {
                "verse": "Quicquid et immenso gurgite pontus alit."
            },
            {
                "verse": "Tunc iuvenis duras concepit pectore flammas,"
            },
            {
                "verse": "Tunc et amatori iuncta puella suo est."
            },
            {
                "verse": "Tranabat medias, quas cum transmitteret Helle,"
            },
            {
                "verse": "Hellespontiacas obruta fecit aquas."
            },
            {
                "verse": "Non illum infelix mater, non quae superingens"
            },
            {
                "verse": "Porta tonat coeli iam revocare queunt."
            },
            {
                "verse": "It celer et blandae superato marmore amicae"
            },
            {
                "verse": "Basia mille capit, basia mille refert."
            },
            {
                "verse": "Ah miser, ah, magnae nunquam si numina divae"
            },
            {
                "verse": "Laederet, extinctus non iacuisset amans."
            },
            {
                "verse": "At tu sancta veni: nosque, o, dignare. Vocamus"
            },
            {
                "verse": "Ad festas epulas te, dea sancta veni."
            },
            {
                "verse": "Huc teneram nostrum duxit sibi quisque puellam"
            },
            {
                "verse": "Strataque iandudum trina parata manent."
            },
            {
                "verse": "Ludite vos. En ipsa venit. Neu culte Manuti,"
            },
            {
                "verse": "Neu tenues Varchi despice amice dapes."
            },
            {
                "verse": "Has vobis sincerus amor iugisque voluntas"
            },
            {
                "verse": "Qualescunque hodie rite paravit opes."
            }
        ],
        [
            {
                "verse": "Nympha olim nemorum celeberrima, nympha Parorme"
            },
            {
                "verse": "Unica virginei gloria honosque chori,"
            },
            {
                "verse": "Docta feras certis configere nympha sagittis"
            },
            {
                "verse": "Et rupe e summa deiicere apta capras,"
            },
            {
                "verse": "Dum sequitur pernix fugientem retia cervum,"
            },
            {
                "verse": "Pervenit aequoreas qua subit Auser aquas."
            },
            {
                "verse": "Illo forte suos lustrabat littore Proteus,"
            },
            {
                "verse": "Vectus in egelidi fluminis ora, greges."
            },
            {
                "verse": "Dumque adeo informes immani corpore pristes"
            },
            {
                "verse": "Transvehit oceanique aequora obire iubet,"
            },
            {
                "verse": "Aspexit nympham cogentem ad littora cervum:"
            },
            {
                "verse": "Quae formae aequoreas vincit honore deas."
            },
            {
                "verse": "Aspexit, periitque simul, simul intima sensit"
            },
            {
                "verse": "Attonitus flammis pectora rapta novis."
            },
            {
                "verse": "Ergo avidus ruit, et manibus comprendit utrisque"
            },
            {
                "verse": "Ipse feram, magno dum fugit acta metu."
            },
            {
                "verse": "At nympha ingentem procul inde ut Protea vidit,"
            },
            {
                "verse": "Non ultra est celeres ausa movere pedes."
            },
            {
                "verse": "Sed potius conversa fugam capiebat et altos"
            },
            {
                "verse": "Spectabat montes, diruta Luna, tuos."
            },
            {
                "verse": "At Proteus: \"Quo (dixit) abis? quo proripis hinc te?"
            },
            {
                "verse": "Quem fugis? ah Nais candida, siste gradum."
            },
            {
                "verse": "En ego sum, magni metuunt quem monstra profundi,"
            },
            {
                "verse": "Cui cedit salsas Ennosigaeus aquas;"
            },
            {
                "verse": "Quem toties Thetis ipsa suis pulcherrima in antris"
            },
            {
                "verse": "Excepit, thalamis quem Galatea suis."
            },
            {
                "verse": "Siste gradum: nec te moveat quod in aequore dicor"
            },
            {
                "verse": "Laxare indomitos et cohibere greges."
            },
            {
                "verse": "Ipse armenta olim potum dignatus Apollo est"
            },
            {
                "verse": "Ducere et infirmas pascere Adonis oves."
            },
            {
                "verse": "Quin etiam Cytherea undis prognata marinis"
            },
            {
                "verse": "Saepe solet concha per vada salsa vehi."
            },
            {
                "verse": "Illam Nereides passim comitantur et omnes"
            },
            {
                "verse": "Effusae gemmas, dona beata, legunt."
            },
            {
                "verse": "Ne pontum contemne: et habet sua munera pontus,"
            },
            {
                "verse": "Munera sylvicolis invidiosa deis."
            },
            {
                "verse": "Quae Diana olim videat si culta, relictis"
            },
            {
                "verse": "Montibus, anteferat divitis antra maris."
            },
            {
                "verse": "Atque haec ne credas fallaci pectore dici"
            },
            {
                "verse": "Forsitan: o celerem siste puella gradum."
            },
            {
                "verse": "Siste gradum formosa: tua en haec accipe dona,"
            },
            {
                "verse": "Quae tibi Stoechadio marmore ab usque fero\"."
            },
            {
                "verse": "Tum vero illa suos oblatum ad munus ocellos"
            },
            {
                "verse": "Vertit et ex omni pectore terror abit."
            },
            {
                "verse": "Aspicit et cervi rutilantia cornua, quae iam"
            },
            {
                "verse": "Coralio Proteus cinxerat ante senex."
            },
            {
                "verse": "Aspicit auratas pendere e pectore baccas,"
            },
            {
                "verse": "Quae fulgore ignes exuperare queant."
            },
            {
                "verse": "Accurrit Proteus, cupidisque amplectitur ulnis"
            },
            {
                "verse": "Cunctantem et figit basia mille labris."
            },
            {
                "verse": "Illa verecundo demittit lumina vultu,"
            },
            {
                "verse": "Et cava vicinae rupis in antra fugit."
            },
            {
                "verse": "Prosequitur Proteus iam furti certus, et ambo"
            },
            {
                "verse": "Tandem gramineis procubuere toris."
            },
            {
                "verse": "Dumque iocos miscent laeti, dum gaudia sumunt"
            },
            {
                "verse": "Ultima, dum cupidos mutuus ardor habet,"
            },
            {
                "verse": "Speluncam ingressa est centum comitata Napaeis"
            },
            {
                "verse": "Cynthia difficilis fessa labore viae."
            },
            {
                "verse": "Vix antro sese intulerant, videre iacenteis"
            },
            {
                "verse": "Inter se femori conseruisse femur."
            },
            {
                "verse": "Versa dea est, castaeque suos ne forte sorores"
            },
            {
                "verse": "Polluerent oculos, opposuere manus."
            },
            {
                "verse": "At Proteus, divae perterritus improviso"
            },
            {
                "verse": "Adventu, solitis artibus usus abit."
            },
            {
                "verse": "Nimirum tenuem subito conversus in undam"
            },
            {
                "verse": "Cedit in infernas tutus amator aquas."
            },
            {
                "verse": "Quo fugis, ah Proteu? tanto in discrimine nympham"
            },
            {
                "verse": "Ipse tuam Proteu deseruisse potes?"
            },
            {
                "verse": "Illam casta parens trepidantem et multa timentem"
            },
            {
                "verse": "Opprimit, et collo turpia dona videt."
            },
            {
                "verse": "Et, \"Me si qua (inquit) temerati iura pudoris,"
            },
            {
                "verse": "Si qua pudicitiae tangere cura solet,"
            },
            {
                "verse": "Si quid et esse deam est, si quid mea numina possunt,"
            },
            {
                "verse": "Praemia polluto corpore digna feres."
            },
            {
                "verse": "Praemia habe et reliquis exemplum esto una puellis,"
            },
            {
                "verse": "Quale tui similes munus habere velim."
            },
            {
                "verse": "Nam tu omnes posthac poenis affecta docebis"
            },
            {
                "verse": "Ferre quid abiecta virginitate decet\"."
            },
            {
                "verse": "Haec simul effata est, nympham devolvit in amnem,"
            },
            {
                "verse": "Quo foret immensi piscibus esca salis."
            },
            {
                "verse": "Praecipitem sedenim Proteus miseratus amantem,"
            },
            {
                "verse": "\"Haec (inquit) nostrum mortua crimen erit."
            },
            {
                "verse": "Sed quia praeterea in sylvis te ducere vitam"
            },
            {
                "verse": "Fata negant, hoc in flumine piscis eris\"."
            },
            {
                "verse": "Dixit. Et illa pios imo dum pectore questus"
            },
            {
                "verse": "Fundere vult, vitreo gurgite muta silet."
            },
            {
                "verse": "Exuit humanam mutato corpore formam,"
            },
            {
                "verse": "Atque huc atque illuc obstupefacta natat."
            },
            {
                "verse": "Ac ut erat levis candentibus undique membris,"
            },
            {
                "verse": "Sic et adhuc nitidum leveque corpus habet."
            },
            {
                "verse": "Nullis terga rigent squamis, sed concolor auro"
            },
            {
                "verse": "Interpuncta humeris gemmea gutta micat."
            },
            {
                "verse": "Nam, quae pendebat niveo fulgentia collo"
            },
            {
                "verse": "Coralia, in similes cuncta abiere notas."
            },
            {
                "verse": "Et quoniam assidue in sylvis, dum vita manebat,"
            },
            {
                "verse": "Vixit, adhuc sylvas saxaque dura colit,"
            },
            {
                "verse": "Nec secus in cunctos ruit infestissima pisces,"
            },
            {
                "verse": "Ac quondam est omneis depopulata feras."
            },
            {
                "verse": "Quin etiam memor usque dei fugit aequor et amneis"
            },
            {
                "verse": "Flumine quos altos excipit unda maris."
            },
            {
                "verse": "Haec ego Damonem memini sub rupe canentem,"
            },
            {
                "verse": "Angele, dum bifida retia sarcit acu,"
            },
            {
                "verse": "Retia, quae medii protenta in fluminis alveo"
            },
            {
                "verse": "Laxarant tenues dilacerata plagas."
            },
            {
                "verse": "At tu olim exemplo hoc poteris terrere puellas,"
            },
            {
                "verse": "Nequa deae ultricis frangere iura velit."
            }
        ],
        [
            {
                "verse": "Si mihi particulam, Romena o candide, amoris,"
            },
            {
                "verse": "Quo te prosequitur, Iunta tuus tribuat,"
            },
            {
                "verse": "Iunta tuus, qui nunc tantum te fertur amare,"
            },
            {
                "verse": "Quantum nemo unquam fertur amasse aliquem:"
            },
            {
                "verse": "Non ulla hos prorsus maculent mala menda libellos,"
            },
            {
                "verse": "Dum parat haec formis edere nostra suis."
            },
            {
                "verse": "Sed, quoniam ille in te totum sese occupat uno,"
            },
            {
                "verse": "In me deesse suo cogitur officio"
            },
            {
                "verse": "Interdum et de te assiduae postponere curae,"
            },
            {
                "verse": "Eius quae a nobis credita sunt fidei."
            },
            {
                "verse": "Aut minus ergo iube te, si pote, diligat, aut me,"
            },
            {
                "verse": "Dum nostra haec curat, fac amet ille magis."
            }
        ],
        [
            {
                "verse": "Et forma insigni, et praeclaro sanguine gentis,"
            },
            {
                "verse": "Atque animi praestas ingeniique bonis."
            },
            {
                "verse": "Tum cuius vitam et mores semel ipsa probaris,"
            },
            {
                "verse": "Mox hunc constanti pectore semper amas."
            },
            {
                "verse": "Ut mirum nil sit, siquis constanter et ipse"
            },
            {
                "verse": "Unam te sancte deveneratus amet."
            }
        ],
        [
            {
                "verse": "Nec facie inferior pulchrae, mea flamma, Dione es,"
            },
            {
                "verse": "Ingenio nec par culta Minerva tibi est."
            },
            {
                "verse": "Tale autem carmen pangis doctissima, quale"
            },
            {
                "verse": "Ipsa cohors Phoebi pangere docta solet."
            },
            {
                "verse": "Atque ad fortunae tanta ornamenta animique,"
            },
            {
                "verse": "Tota quibus mire conspicienda nites,"
            },
            {
                "verse": "Accedit, quod te efflictim iuvenesque senesque"
            },
            {
                "verse": "Pectora succensos deperiisse iuvat."
            },
            {
                "verse": "Nam de me tibi quid pergat mea musa fateri?"
            },
            {
                "verse": "Uror io, o, remove saeva puella faces."
            }
        ],
        [
            {
                "verse": "Viderat Idalios iam iam Venus aurea lucos"
            },
            {
                "verse": "Angelium celeri deseruisse fuga."
            },
            {
                "verse": "Viderat et pulchrae desertum ab amore puellae"
            },
            {
                "verse": "Praeterea levibus ludere nolle modis."
            },
            {
                "verse": "\"Scilicet hunc nostri nostrorumque (inquit) amorum,"
            },
            {
                "verse": "Contactum et flamma iam pudet esse mea?\""
            },
            {
                "verse": "Spiculaque e pharetra maculoso lurida felle"
            },
            {
                "verse": "Sumit et adducta librat ab aure manu."
            },
            {
                "verse": "Illa volant feriuntque simul, caecasque patentis"
            },
            {
                "verse": "Pectoris in latebras insidiosa ruunt."
            },
            {
                "verse": "Tum Dea tabifici consumptum peste veneni"
            },
            {
                "verse": "Increpat et celsa ridet ab usque Papho."
            },
            {
                "verse": "\"I nunc et nostras audax contemne sagittas;"
            },
            {
                "verse": "I nunc et saevas excute corde faces\"."
            },
            {
                "verse": "Deinde quaterdenas inclusum carcere luces,"
            },
            {
                "verse": "Ora miser lachrymis dum rigat, esse iubet."
            },
            {
                "verse": "Segnius interea Aonii vetus incola montis"
            },
            {
                "verse": "Subvenit et celerem fert miseratus opem."
            },
            {
                "verse": "Ille etenim iratos cantando placat Amores,"
            },
            {
                "verse": "Ille sua Paphiam mulcet et arte Deam."
            },
            {
                "verse": "Suadet odoratos fundentem ille undique flores"
            },
            {
                "verse": "Angelium donis accumulare novis."
            },
            {
                "verse": "Qui nunc ingenti vatis de munere laetus"
            },
            {
                "verse": "Consueto nitidum vestit honore caput"
            },
            {
                "verse": "Amissasque genis inducit mollibus umbras,"
            },
            {
                "verse": "Gaudet et Idalia fronde virere comas."
            },
            {
                "verse": "Quin positis novus exuviis nitidusque iuventa"
            },
            {
                "verse": "Exilit et blandus carmina blanda canit."
            },
            {
                "verse": "Quasque potest dignas, Segni cultissime, grates"
            },
            {
                "verse": "Solvit et aeternum se dicat ipse tibi."
            }
        ],
        [
            {
                "verse": "Hos versus, Nymphae Aonides, Iovis aurea proles,"
            },
            {
                "verse": "Haec Arnolfini carmina culta sui,"
            },
            {
                "verse": "Quae vos Pierio puerum docuistis in antro,"
            },
            {
                "verse": "Esset ut Hetrusci gloria magna soli,"
            },
            {
                "verse": "Angelius querna vobis incisa tabella"
            },
            {
                "verse": "Ante aram media laetus in aede locat."
            },
            {
                "verse": "Carminis et vestri repetens promissa fidemque"
            },
            {
                "verse": "Orat et interea versibus hisce suum"
            },
            {
                "verse": "Sponsorem appellat: cui vos dependere par est."
            },
            {
                "verse": "Quando mendaces non decet esse deas."
            }
        ],
        [
            {
                "verse": "Si tandem praestare mihi te, candida Phryne,"
            },
            {
                "verse": "Et facilem et gratam tanto in amore potes,"
            },
            {
                "verse": "Possum ego vel duros pro te perferre labores"
            },
            {
                "verse": "Ac tibi tum noctes tum vigilare dies."
            },
            {
                "verse": "Verum dum simulas quasi non praesenseris unquam,"
            },
            {
                "verse": "Quam meus et fuerit quamque sit altus amor,"
            },
            {
                "verse": "Ipse tacens rationem ineo, qua ponere curam hanc"
            },
            {
                "verse": "Possim et tam duro colla levare iugo."
            }
        ],
        [
            {
                "verse": "Inspexti siquando oculos, pulcherrima Phryne,"
            },
            {
                "verse": "Ipsa meos, mi omni pectore sensus abit."
            },
            {
                "verse": "Ingentique animus perculsus vulnere amoris"
            },
            {
                "verse": "Exilit et circum lumina amata volat,"
            },
            {
                "verse": "Ac tibi nunc malis, roseo nunc perditus ore,"
            },
            {
                "verse": "Nunc in purpureis insidet usque genis,"
            },
            {
                "verse": "Quod si tum moriar (quanquam illa beatior est mors"
            },
            {
                "verse": "Vita omni atque ipsis invidiosa deis)"
            },
            {
                "verse": "Diceris miserum misere occidisse: neque istum"
            },
            {
                "verse": "Rumorem de te fama tacebit anus."
            }
        ],
        [
            {
                "verse": "Dum tu inter sylvas glandem lectura moraris"
            },
            {
                "verse": "Ac sine me longos ducis Amylla dies,"
            },
            {
                "verse": "Et nunc pendentes spectas de rupe capellas,"
            },
            {
                "verse": "Et nunc lanigeras laeta tueris oves,"
            },
            {
                "verse": "Confeci calathumque tibi fusosque columque,"
            },
            {
                "verse": "Qualem nec Mopsi filia dives habet."
            },
            {
                "verse": "Praeterea strophiumque et acus speculumque paravi,"
            },
            {
                "verse": "Contextamque ingenti arte periscelidem."
            },
            {
                "verse": "Quae nunc dona a me pulcherrima flagitat Acme,"
            },
            {
                "verse": "Utque habeat quid non pollicita illa mihi est?"
            },
            {
                "verse": "Sed non ante feret, quam tu iam monte relicto"
            },
            {
                "verse": "Ostendes, quanti munera nostra facis."
            }
        ],
        [
            {
                "verse": "Hac mihi venturam sese promiserat hora"
            },
            {
                "verse": "Setosi Pholoe membra perosa viri."
            },
            {
                "verse": "Nec certe prius illa fidem mentita fefellit,"
            },
            {
                "verse": "Cum voluit certas ponere certa notas."
            },
            {
                "verse": "Nunc tamen in longum nostros producit amores"
            },
            {
                "verse": "Improba, nec certo tempore certa venit."
            },
            {
                "verse": "Ast ea nocturnas horret si forte tenebras,"
            },
            {
                "verse": "Audeat e thalamo nusquam ut abire suo:"
            },
            {
                "verse": "Ne vos tam fidam, o umbrae, terrete puellam,"
            },
            {
                "verse": "Et cadet ad vestros hostia pulla focos."
            },
            {
                "verse": "Fallor? an emoto sonuerunt cardine postes,"
            },
            {
                "verse": "Obiiceque exempto iam patuere fores?"
            },
            {
                "verse": "Sic est. Vos igitur manes umbraeque valete,"
            },
            {
                "verse": "Et facite haec redeant gaudia saepe mihi."
            }
        ],
        [
            {
                "verse": "Qualia ab arboribus pendent sua mala novellis,"
            },
            {
                "verse": "Non matura quidem, sed nec acerba tamen,"
            },
            {
                "verse": "Qualia vernanti fundunt se margine ab omni"
            },
            {
                "verse": "Fraga et purpureo grata colore rubent,"
            },
            {
                "verse": "Pectore se tales fundunt tibi Laura papillae,"
            },
            {
                "verse": "Tales et malae, talia labra rubent."
            },
            {
                "verse": "O felicem igitur, vernanti ex arbore quisquis"
            },
            {
                "verse": "Talia mala manu, talia fraga leget."
            }
        ],
        [
            {
                "verse": "Invidet hos oculos tibi Iuno, haec brachia Pallas,"
            },
            {
                "verse": "Hasce Venus mammas, hos Thetis ipsa pedes."
            },
            {
                "verse": "Qui te igitur spectat felix, felicior est qui"
            },
            {
                "verse": "Tangit, semideus qui oscula ab ore rapit."
            },
            {
                "verse": "At quisquis fruitur, quisquis, mea Delia, tecum"
            },
            {
                "verse": "Secubat, hunc nemo iam neget esse deum."
            }
        ],
        [
            {
                "verse": "Hic tecum, mea Amylla, ad aquam dum sola redibas,"
            },
            {
                "verse": "Quivi olim solus dulcia verba loqui."
            },
            {
                "verse": "Hic viridis quondam ramis contectus olivae"
            },
            {
                "verse": "Perditus invitae basia rapta dedi."
            },
            {
                "verse": "Hic tibi, mi dulceis offers dum blanda racemos,"
            },
            {
                "verse": "Inieci cupidas pectora in ista manus."
            },
            {
                "verse": "Hic ego nunc, eheu, moriar desertus oportet,"
            },
            {
                "verse": "Ut, quae sunt vitae, sint monimenta necis."
            }
        ],
        [
            {
                "verse": "Has violas, hos narcissos, haec lilia vobis,"
            },
            {
                "verse": "Naiades, atque horti cana ligustra sui"
            },
            {
                "verse": "Spargit, et ex imo fundens opobalsama limbo,"
            },
            {
                "verse": "Hos inter socias ducit Amylla choros."
            },
            {
                "verse": "Quod si congressus cupidi perferre mariti"
            },
            {
                "verse": "Et dulceis poterit sustinuisse vices"
            },
            {
                "verse": "Incolumis, prima subeunt quas nocte, quotannis"
            },
            {
                "verse": "Cinget odorata limina vestra rosa."
            }
        ],
        [
            {
                "verse": "Congressus quoniam cupidi tutissima amantis"
            },
            {
                "verse": "Pertulit, ancipites sustinuitque vices,"
            },
            {
                "verse": "Naiades, hic vobis meritos persolvit honores"
            },
            {
                "verse": "Liminaque Idaliis cingit Amylla rosis,"
            },
            {
                "verse": "Atque eadem fundet tepidi carchesia lactis,"
            },
            {
                "verse": "Stabit et ante sacros agna novella focos,"
            },
            {
                "verse": "Si toties posthac nimirum invictus Iolas,"
            },
            {
                "verse": "Inter se quoties congredientur, erit."
            }
        ],
        [
            {
                "verse": "Qui propriae quondam patriae peperere salutem"
            },
            {
                "verse": "Ulti hostes valido comminus ense feros,"
            },
            {
                "verse": "Dum pugnant coeuntque simul virtusque pudorque,"
            },
            {
                "verse": "Effudere animas pectore quisque suas,"
            },
            {
                "verse": "Graecia ne magnis olim parere tyrannis"
            },
            {
                "verse": "Disceret, ac foede regna superba pati."
            },
            {
                "verse": "Materno hos Tellus gremio complectitur atque hac"
            },
            {
                "verse": "Iupiter esse omnes conditione iubet."
            },
            {
                "verse": "Nil peccare Deum est eventuque omnia fausto"
            },
            {
                "verse": "Perficere: haud homini fata cavere datum."
            }
        ],
        [
            {
                "verse": "Si te despectum sentis misere atque superbe"
            },
            {
                "verse": "Indignisque habitum perspicis esse modis,"
            },
            {
                "verse": "Et frustra cecidisse tibi tua verba precesque"
            },
            {
                "verse": "In cassumque oculos illacrymasse tuos,"
            },
            {
                "verse": "Ecquae praeterea fastus iam signa moraris"
            },
            {
                "verse": "Illius? ecquidnam, quo movearis, erit?"
            },
            {
                "verse": "Ni te tanta movet, Bargaee, superbia, ni te"
            },
            {
                "verse": "Contemptum, debes cui minus esse, doles?"
            },
            {
                "verse": "Ergo age, siquando patientia victa dolori"
            },
            {
                "verse": "Cedit et ultorem suscitat ira animum,"
            },
            {
                "verse": "Obdura, o, tandem et fastidia desine ferre,"
            },
            {
                "verse": "Cuius te immerito perditus ussit amor."
            },
            {
                "verse": "Nec te irrideri patiare inhonestius, et, quae"
            },
            {
                "verse": "Fecisti misere tanto in amore miser,"
            },
            {
                "verse": "Omnia nunc tandem oblitus committe procellis,"
            },
            {
                "verse": "Nec posthac, quae te non amat, ullus amet."
            }
        ],
        [
            {
                "verse": "Erinnam Sapphoque suas ad sidera ferre"
            },
            {
                "verse": "Graecia sic quondam est laudibus ausa novis:"
            },
            {
                "verse": "Illam ut divino longe praeferret Homero,"
            },
            {
                "verse": "Huic nullum e Lyricis diceret esse parem."
            },
            {
                "verse": "At vero, legit excultum cum Tuscia carmen,"
            },
            {
                "verse": "Quod tu tam docta scribere sueta manu es,"
            },
            {
                "verse": "Sic te praecunctis aliis miratur, ut uni"
            },
            {
                "verse": "Iam tibi nec vatem praeferat ausa suum."
            },
            {
                "verse": "Tum, quoniam vitae probitate excellis,"
            },
            {
                "verse": "Habendam Inter Pierias te putet esse Deas."
            }
        ],
        [
            {
                "verse": "Ex oculis istis, ex ista incendia fronte,"
            },
            {
                "verse": "Ex isto ardentes protinus ore faces"
            },
            {
                "verse": "Ventilat atque adeo flammas spargitque rotatque,"
            },
            {
                "verse": "Ex isto tantum nomine saevus Amor."
            },
            {
                "verse": "Ipsa igitur licet usque alio tua lumina flectas"
            },
            {
                "verse": "Et faciem velo liberiore tegas,"
            },
            {
                "verse": "Urimur, heu miseri, tamen atque absumimur omnes,"
            },
            {
                "verse": "Nomine quorum aures personuere tuo."
            }
        ],
        [
            {
                "verse": "Ad Soderinam, Spini dulcissime, cum me"
            },
            {
                "verse": "Iussisset secum Laelius ille tuus"
            },
            {
                "verse": "Ire salutatum, magno inflammatus amore"
            },
            {
                "verse": "Porrexi victas victus et ipse manus."
            },
            {
                "verse": "Tum, simul ac sensi tam docte et dulce loquentem,"
            },
            {
                "verse": "Tam suaves numeros scribere tamque bonos,"
            },
            {
                "verse": "Quando una et forma excellens et sanguine avito,"
            },
            {
                "verse": "Excellit tantis dotibus una animi,"
            },
            {
                "verse": "Unam etiam merito admirans hanc esse putavi,"
            },
            {
                "verse": "Cui soli explerit Thespias unda sitim."
            }
        ],
        [
            {
                "verse": "Dii tibi nascenti cunctas Hieronyma dotes"
            },
            {
                "verse": "Certatim larga contribuere manu."
            },
            {
                "verse": "Nanque hinc Roma potens, illinc Hispania natam"
            },
            {
                "verse": "Innumeris regum clarat imaginibus."
            },
            {
                "verse": "Ingenii cultus mox accessere supremi,"
            },
            {
                "verse": "Quaeque unam Superis antetulisse queant"
            },
            {
                "verse": "Ornamenta animi, et pulchrae immortale iuventae"
            },
            {
                "verse": "Forma decus, quales credimus esse deas."
            },
            {
                "verse": "Salve igitur, salve heroum certissima proles,"
            },
            {
                "verse": "Salve olim heroas progenitura parens."
            }
        ],
        [
            {
                "verse": "Quas dederit lachrymas Corydon, quas pectore voces"
            },
            {
                "verse": "Fuderit, absentes solus dum luget amores"
            },
            {
                "verse": "Histonii Corydon, magni et regnator Aquini,"
            },
            {
                "verse": "Temporibus dubiis unum quem maximus Alcon"
            },
            {
                "verse": "Amnis ad Eridani laetissima pascua campos"
            },
            {
                "verse": "Miserat, ut late sylvas ditione teneret,"
            },
            {
                "verse": "Si vacat atque humilem non aspernaris avenam:"
            },
            {
                "verse": "Accipe Malpiliae gentis decu, accipe; quod nos,"
            },
            {
                "verse": "Quo memorem gratumque animum testemur et omni"
            },
            {
                "verse": "Enitamur ope, ut tam clarum nomen in oras"
            },
            {
                "verse": "Luminis e nigri tenebris se vendicet Orci,"
            },
            {
                "verse": "Nunc demum ornatis carmen describere chartis"
            },
            {
                "verse": "Iuvit et argutas numeris iterare querelas,"
            },
            {
                "verse": "Quas quondam aerias sic ille exprompsit ad auras."
            },
            {
                "verse": "\"Infelix Corydon, hic te pulcherrima flentem"
            },
            {
                "verse": "Deseruit, patrios petere cum moesta penates"
            },
            {
                "verse": "Atque ad Theleboum sedes Galatea rediret."
            },
            {
                "verse": "Illa olim Galatea, tuos quae sueta labores"
            },
            {
                "verse": "Lenire et tristes animo depellere curas,"
            },
            {
                "verse": "Aut tecum incautos fallebat arundine pisces,"
            },
            {
                "verse": "Aut summos rara cingens indagine saltus"
            },
            {
                "verse": "Laeta sequebatur lepores damasque fugaces,"
            },
            {
                "verse": "Atque inde in molli discumbens gramine suavem"
            },
            {
                "verse": "Propter aquae viridi labentis ab aggere rivum,"
            },
            {
                "verse": "Levia fundebat riguam per membra quietem."
            },
            {
                "verse": "At nunc Sirenum scopulis sese abdidit altis,"
            },
            {
                "verse": "Multifidamque illic nymphae ad Sebethidos undam"
            },
            {
                "verse": "Usque latens, fratrem letho suspirat ademptum."
            },
            {
                "verse": "Immemor et nostri reditus non cogitat ullos;"
            },
            {
                "verse": "Luminibus nec saeva suis flavoque capillo"
            },
            {
                "verse": "Parcit et, insanis plangens innoxia palmis"
            },
            {
                "verse": "Pectora, supremi leges et iura Tonantis"
            },
            {
                "verse": "Accusat damnatque deos, quod funere acerbo"
            },
            {
                "verse": "Sustulerint iuvenem primo sub flore iuventae."
            },
            {
                "verse": "Heu heu quid tantum iuvat indulgere dolori,"
            },
            {
                "verse": "Immitis Galatea? quid oscula eburna genasque"
            },
            {
                "verse": "Percutere? et capiti immeritos discindere crines?"
            },
            {
                "verse": "Ille iacet precibus nunquam reparabilis ullis."
            },
            {
                "verse": "Nec sentit gemitusve tuos, lachrymasve cadentes."
            },
            {
                "verse": "Sed iam conciliis divorum adscriptus utrosque"
            },
            {
                "verse": "Defigens oculos in nos, mortalia temnit."
            },
            {
                "verse": "Quin igitur potius tantorum oblita dolorum"
            },
            {
                "verse": "Et nostras miserata preces Galatea revisis,"
            },
            {
                "verse": "Quo se vorticibus latos diffundit in agros"
            },
            {
                "verse": "Eridanus coeli decoratus sedibus amnis?"
            },
            {
                "verse": "Hic tibi perpetui surgent de gramine flores,"
            },
            {
                "verse": "Liliaque et violae cultique rosaria Poesti."
            },
            {
                "verse": "Hic etiam media ludet tibi parvulus aula"
            },
            {
                "verse": "Curarum Thelgon requies iucunda mearum:"
            },
            {
                "verse": "Quo nemo in terris puero festivior alter"
            },
            {
                "verse": "Seu saltat, seu molle canit, ducitve choreas."
            },
            {
                "verse": "Illum ego blandum ulnis persaepe amplexus apertis"
            },
            {
                "verse": "Osculor illacrymans ac, dulci voce parentem"
            },
            {
                "verse": "Dum vocat, ingenti penitus consumor ab igne."
            },
            {
                "verse": "Nam sine te Galatea mihi non tempora vitae"
            },
            {
                "verse": "Grata fluunt, sine te feries non prospera rerum:"
            },
            {
                "verse": "Non urbes, non ipsa meum lustra alta ferarum"
            },
            {
                "verse": "Delectant animum. Verum, ut nemora invia taurus"
            },
            {
                "verse": "Odit et amissa misere dolet usque iuvenca,"
            },
            {
                "verse": "Sic ego te, quoquo solum vestigia ducunt"
            },
            {
                "verse": "Me mea, tam procul hinc absentem conqueror. Eheu"
            },
            {
                "verse": "Conqueror. Et surdis iactans verba irrita ventis"
            },
            {
                "verse": "Experior nil dulce mihi, quin omnia sordent."
            },
            {
                "verse": "Sordent et nuper deducta ex hoste trophaea,"
            },
            {
                "verse": "Quae tibi iandudum gestit Ticinus et ingens"
            },
            {
                "verse": "Narrare Eridanus; nec non super aggere ripae"
            },
            {
                "verse": "Extruere aeterni nobis monimenta laboris."
            },
            {
                "verse": "Hinc et nympharum ridens chorus omnis et una"
            },
            {
                "verse": "Venantum caetus miro compulsus amore"
            },
            {
                "verse": "Grata tum occurret, feret et lectissima dona."
            },
            {
                "verse": "Tunc ego cervorumque greges venatus et apros"
            },
            {
                "verse": "Obvius adveniam, cupideque amplexus amantem"
            },
            {
                "verse": "Oscula mille feram roseis impressa labellis."
            },
            {
                "verse": "O Corydon, felix Corydon, si gaudia, quae nunc"
            },
            {
                "verse": "Tute tibi fingis, cepisse immensa licebit."
            },
            {
                "verse": "Scilicet his sylvis haud fortunatior ullus"
            },
            {
                "verse": "Venatorum altos posthac cantabit amores."
            }
        ],
        [
            {
                "verse": "Flagrabat magno quondam Damonis amore"
            },
            {
                "verse": "Chloris Hamadryadum non ultima, quam pater Aegon"
            },
            {
                "verse": "Doctus arundinea modulari carmen avena"
            },
            {
                "verse": "Erudiit multaque insignem reddidit arte:"
            },
            {
                "verse": "Seu cantu certare velit pedibusque choreas"
            },
            {
                "verse": "Plaudere, seu celeri Nymphas praevertere cursu,"
            },
            {
                "verse": "Lethalique procul iaculo transfigere capras,"
            },
            {
                "verse": "Imbelles capras, summis dum rupibus haerent,"
            },
            {
                "verse": "Aut sese ex alto revolutae in cornua librant."
            },
            {
                "verse": "Flagrabat Chloris, tristesque miserrima curas"
            },
            {
                "verse": "Lenibat moestis animum solata querelis:"
            },
            {
                "verse": "\"En mihi contemptique arcus spretaeque pharetrae"
            },
            {
                "verse": "Ante pedes, dum me ipse fugis, pulcherrime Damon,"
            },
            {
                "verse": "Deflentemque tuo nunquam dignatus amore"
            },
            {
                "verse": "Et nemorum latebras et inhospita lustra ferarum"
            },
            {
                "verse": "Me sine solus obis, et in acres irruis ursos"
            },
            {
                "verse": "Aggrederisque apros: ah, te ne vulnere laedant,"
            },
            {
                "verse": "Ah, tibi ne validae frangantur dentibus hastae."
            },
            {
                "verse": "Certe ego fida comes, nec tanti ignara pericli,"
            },
            {
                "verse": "Haererem lateri atque illatos comminus ictus"
            },
            {
                "verse": "Exciperem gremioque tuo exanimata iacerem."
            },
            {
                "verse": "O, mihi contingat praedulci occumbere letho,"
            },
            {
                "verse": "Optato letho, quo nec felicius ullum"
            },
            {
                "verse": "Esse genus possit vitae. Tum denique Damon"
            },
            {
                "verse": "Et mea magna fides et amor tibi cognitus imo"
            },
            {
                "verse": "Tristia nonnunquam eliceret suspiria corde."
            },
            {
                "verse": "Forsan et extinctam tecum miseratus amantem"
            },
            {
                "verse": "Extrueres moestum summa sub rupe sepulchrum,"
            },
            {
                "verse": "Invida praeteriens qua quondam filia Mopsi,"
            },
            {
                "verse": "Inscriptum legeret vicino in cortice carmen:"
            },
            {
                "verse": "Haud tota interii Chloris, nam maxima nostri"
            },
            {
                "verse": "Semper erit pars, incolumi Damone, superstes."
            },
            {
                "verse": "Sed quid ego, heu, miserae mihi ludicra somnia fingo?"
            },
            {
                "verse": "Somnia, quae tenues venti dilapsa per auras"
            },
            {
                "verse": "Dispergunt. Illum multae optavere puellae"
            },
            {
                "verse": "Naiades, magnis quamvis e regibus ortae."
            },
            {
                "verse": "Et tamen haud unquam amplexu thalamoque potitae"
            },
            {
                "verse": "Dulcia purpureis fixerunt oscula labris."
            },
            {
                "verse": "Non Dryope, non laeta Thoe, non candida Protho,"
            },
            {
                "verse": "Non et Callirhoe Tyberi genitore superba,"
            },
            {
                "verse": "Non Ephyre atque Opis soror, Eridanitides ambae,"
            },
            {
                "verse": "Ambae auro et pecudum praestanti vellere dites."
            },
            {
                "verse": "Sed mihi nil obstant haec omnia. Perditus ille,"
            },
            {
                "verse": "Ille puer, nostros toto qui pectore sensus"
            },
            {
                "verse": "Abstulit et caeco patefecit vulnere venas,"
            },
            {
                "verse": "Insidet assidue cordi, nec talia curat"
            },
            {
                "verse": "Saevus amor, magnos in me dum suscitat ignes."
            },
            {
                "verse": "Quanquam, o, sed Nymphas nobis licet heroinas"
            },
            {
                "verse": "Praetuleris, etiamne tuo prohibebis amore"
            },
            {
                "verse": "Crudelis Damon? etiamne arcere parabis,"
            },
            {
                "verse": "Quo minus in sylvas vestigia nota sequamur?"
            },
            {
                "verse": "Certe ego, cum libuit nostras deducere in oras"
            },
            {
                "verse": "Auribus ignotos Latiis numerosque pedesque,"
            },
            {
                "verse": "Saepe tuas lyrico percurri pectine laudes."
            },
            {
                "verse": "Tum docui quibus insidiis, quibus artibus olim"
            },
            {
                "verse": "Decipias acresque feras pictasque volucres,"
            },
            {
                "verse": "Quoque modo informes mediis in vallibus ursos"
            },
            {
                "verse": "Ipse queas solus prosternere tutus aprosque."
            },
            {
                "verse": "Nec me carminibus Phyllis, nec blandior Aegle"
            },
            {
                "verse": "Aequiparat, quamvis tenues inflare cicutas"
            },
            {
                "verse": "Docta Aegle, quamvis celebris per compita Phyllis"
            },
            {
                "verse": "Agrestem querula moduletur arundine musam."
            },
            {
                "verse": "Invidus (et memini) cum me tua facta canentem"
            },
            {
                "verse": "Eridani ad ripas saepe audivisset Amyntas,"
            },
            {
                "verse": "Agrorum quondam et pecudum praedives Amyntas,"
            },
            {
                "verse": "Pinguia cui gelidi parebant pascua Sarni"
            },
            {
                "verse": "Inarimeque ferax latisque Insubria campis."
            },
            {
                "verse": "- O, mea si tali celebres decora inclyta cantu"
            },
            {
                "verse": "Nympha (inquit) comites inter non ultima nostras"
            },
            {
                "verse": "Ipsa eris, et Beroe cedet tibi Phyllodoceque -."
            },
            {
                "verse": "Ipse tui sedenim iam tum me ceperat ardor,"
            },
            {
                "verse": "Iam tum flamma vorax penetrarat ad usque medullas,"
            },
            {
                "verse": "Intonsis ut sola meos testarer amores"
            },
            {
                "verse": "Montibus et teneris incidere falce iuvaret"
            },
            {
                "verse": "Arboribus laudesque tuas, tua nomina Damon."
            },
            {
                "verse": "Quin ego cum calathis olim tibi lilia plenis"
            },
            {
                "verse": "Purpureasque rosas immortalesque amaranthos,"
            },
            {
                "verse": "Narcissumque crocumque et suave rubentem hyacynthum,"
            },
            {
                "verse": "Horrida dum saevis Aquilonibus rigarent,"
            },
            {
                "verse": "Ausa offerre tuum venissem credula ad antrum,"
            },
            {
                "verse": "Sic perii, sic ipsa meo de pectore cessi,"
            },
            {
                "verse": "Haeserit ut mediis vox faucibus, et, mihi quae iam"
            },
            {
                "verse": "Ipsa diu mecum versans blandissima noram,"
            },
            {
                "verse": "Immemori exciderint toto de pectore verba."
            },
            {
                "verse": "Sed vos, o Dryades, quaecunque notavimus altis"
            },
            {
                "verse": "Carmina corticibus, nostros delete furores."
            },
            {
                "verse": "Forsan et una illum memori de mente fugabo\"."
            },
            {
                "verse": "Haec simul aetherias Chloris iactavit ad auras,"
            },
            {
                "verse": "Oblita infelix serae decedere nocti:"
            },
            {
                "verse": "Accurrere piae non una e valle Napaeae"
            },
            {
                "verse": "Et secum moestae duxere in tecta dolentem."
            }
        ],
        [
            {
                "verse": "Extulerat medio iam se nox frigida coelo"
            },
            {
                "verse": "Laetaque foecundo spargebat gramina rore,"
            },
            {
                "verse": "Cum sua formosae perculsus amore puellae"
            },
            {
                "verse": "Limina deseruit Lycidas venator et illa,"
            },
            {
                "verse": "Illa, imo quae corde prius celaverat, altis"
            },
            {
                "verse": "Montibus et caecis detexit vulnera sylvis."
            },
            {
                "verse": "Tu vero, tu, cuius amor mihi crescit in horas,"
            },
            {
                "verse": "Valori, et nostro solus iam pectore regnat,"
            },
            {
                "verse": "Ceu quondam arentes stipulas cum corripit ignis,"
            },
            {
                "verse": "Exiguus serpit primum, mox clarus ad auras"
            },
            {
                "verse": "Effert se victor lateque incendia miscet:"
            },
            {
                "verse": "Accipe et haec Lycidam mecum miserare dolentem."
            },
            {
                "verse": "\"Hos, o qui luctus referat tibi somnus ad aures,"
            },
            {
                "verse": "Saeva Glyce, meque ante tuos nunc sistat ocellos,"
            },
            {
                "verse": "Horrida flebilibus rumpentem saxa querelis?"
            },
            {
                "verse": "Certe ipsam dirae non te peperere leaenae,"
            },
            {
                "verse": "Non tibi praebuerunt immites ubera tigres,"
            },
            {
                "verse": "Ubera, quae saevos accendant pectore sensus."
            },
            {
                "verse": "Quin ego, te quoties venientem laetus ad antrum"
            },
            {
                "verse": "Ipse meum vidi: nostri ne hanc ulla doloris"
            },
            {
                "verse": "Cura habet? an ne alios (dixit) suspirat amores?"
            },
            {
                "verse": "Ac, nisi me miserum iam tum praecideret ingens"
            },
            {
                "verse": "Verba timor: formosa Glyce, miserere furentis,"
            },
            {
                "verse": "Dixissem, miserere. Tuum mors, o, mea certe"
            },
            {
                "verse": "Crimen erit, crimen tantum non ulla tacebunt"
            },
            {
                "verse": "Secula, non ullae terrarum atque aequoris orae."
            },
            {
                "verse": "Hoc ipse, intonsos quoties indagine colles"
            },
            {
                "verse": "Venator, quoties canibus lustra horrida cinget,"
            },
            {
                "verse": "Inscripta tantum testabitur ilice crimen;"
            },
            {
                "verse": "Hunc sylvae, hunc montes, hunc saxa amnesque loquentur"
            },
            {
                "verse": "Interitum et Lycidan extinctum animalia flebunt."
            },
            {
                "verse": "Flebunt et pharetrae, flebunt et retia, et arcus,"
            },
            {
                "verse": "Atque canes, et te crudelem saepe vocabunt."
            },
            {
                "verse": "Sed tu, scilicet has lachrymas contemnere sueta,"
            },
            {
                "verse": "Has voces atque haec imi suspiria cordis,"
            },
            {
                "verse": "Nil, o dura, preces, nil o mea munera curas,"
            },
            {
                "verse": "Munera, quae multae frustra cupiere puellae."
            },
            {
                "verse": "Quin etiam ingenti fastu nos despicis, omnem"
            },
            {
                "verse": "Quod vitam in sylvis inter spelaea ferarum,"
            },
            {
                "verse": "Noctis et insomnes sub dio ducimus horas."
            },
            {
                "verse": "At non cultorem nemorum Venus aurea Adonim"
            },
            {
                "verse": "Sprevit et amplexus setosaque brachia fugit."
            },
            {
                "verse": "Nec tamen ille suas celebravit arundine laudes,"
            },
            {
                "verse": "Quas canerent olim summis in montibus ipsae"
            },
            {
                "verse": "Et Dryades Nymphae et Satyrorum incondita turba."
            },
            {
                "verse": "Me vero in primis dulces aluere Camoenae"
            },
            {
                "verse": "Cinxeruntque edera, felici et baccare frontem."
            },
            {
                "verse": "Ac tu, si verax non est mentitus Amyntas,"
            },
            {
                "verse": "Nescio quem Dorylan tamen (hei mihi) credula praefers,"
            },
            {
                "verse": "Idaeum Dorylam, cuius mendacia linguae"
            },
            {
                "verse": "Turpia tam multas iam decepere puellas."
            },
            {
                "verse": "Eheu, saeva Glyce, nostrae te sibila cannae"
            },
            {
                "verse": "Nulla movent, nostrae solam te carmina Musae"
            },
            {
                "verse": "Nil capiunt ingrata. Tuas ego marmore laudes"
            },
            {
                "verse": "Incidi et longum victurae in cortice quercus"
            },
            {
                "verse": "Ipse meos iterans questus et verba notavi,"
            },
            {
                "verse": "Quae legisse queant longo post tempore Nymphae,"
            },
            {
                "verse": "Dum venantur apros, dum cervum ad retia trudunt."
            },
            {
                "verse": "Atque eadem, ut canerem de se, quid non mihi Leuce"
            },
            {
                "verse": "Pollicita est? Leuce flavos exculta capillos,"
            },
            {
                "verse": "Nigra oculos Leuce, niveas Leuce alba papillas?"
            },
            {
                "verse": "Quid non Arctobali, quid non formosa Lycotae"
            },
            {
                "verse": "Filia? pelliti quid non Amaryllis Iolae?"
            },
            {
                "verse": "Divitiis omnes, omnes et sanguine clarae."
            },
            {
                "verse": "Nec minus Autonoe, qua doctior ulla Camoenas"
            },
            {
                "verse": "Non colit, unum ardens meme admiratur et unum"
            },
            {
                "verse": "Suspirans versusque meos, mea carmina laudat."
            },
            {
                "verse": "Et tibi (quis credat?) nunc invidet aemula seque"
            },
            {
                "verse": "Iactat et ante omnes te despicit illa puellas."
            },
            {
                "verse": "Tu tamen (heu) nimium confidis imagine formae."
            },
            {
                "verse": "Nec fore iam credis, facies ut candida rugas"
            },
            {
                "verse": "Contrahat et flavum mutent tua tempora crinem."
            },
            {
                "verse": "Et rosa, purpureo quae se commendat honore"
            },
            {
                "verse": "Mane virens, multo languescit pallida sole."
            },
            {
                "verse": "Languescunt violae, languescunt lilia, cum se"
            },
            {
                "verse": "Extulerunt primum et canas liquere pruinas."
            },
            {
                "verse": "Sic etiam, forma quae nunc anteire Napaeis"
            },
            {
                "verse": "Diceris, amisso flebis mox flore iuventae."
            },
            {
                "verse": "Et veniet (mihi crede) dies, cum te quoque saevus"
            },
            {
                "verse": "Uret amor, cum te dolor ulciscetur amantem."
            },
            {
                "verse": "Sed quid ego haec surdis nunc conqueror irritus auris,"
            },
            {
                "verse": "Irritus et ventis tantum mea vulnera pando?"
            },
            {
                "verse": "Illam, illam infelix, illam, dum sola vagatur"
            },
            {
                "verse": "Montibus et suaves beneolenti e gramine flores"
            },
            {
                "verse": "Sola legit, sola et gelidi prope fluminis undam"
            },
            {
                "verse": "Nunc dulces somnos, frigus nunc captat opacum,"
            },
            {
                "verse": "Illam (inquam) aggressus molli prece flectere nitar."
            },
            {
                "verse": "Heu quid agam? extremi iam nunc libet orbis ad oras"
            },
            {
                "verse": "Ire mihi et penitus gentes intrare repostas,"
            },
            {
                "verse": "Quae diram ingluviem miserorum sanguine pascunt,"
            },
            {
                "verse": "Et primum egressos lacerant in littore nautas."
            },
            {
                "verse": "Tum mecum morietur amor, tum denique, quae me"
            },
            {
                "verse": "Paulatim absumunt, incendia saeva quiescent."
            },
            {
                "verse": "Ah Lycida, Lycida, quoties, dum pectore curas"
            },
            {
                "verse": "Volvis et ingratos defles male sanus amores,"
            },
            {
                "verse": "Haec eadem suesti tibi fingere somnia, quae mox"
            },
            {
                "verse": "Ventorum rapidae ferrent abolenda procellae?"
            },
            {
                "verse": "Quin potius, si fata urgent te saeva, iacentem"
            },
            {
                "verse": "Hic abicis dirasque tuo de sanguine fauces"
            },
            {
                "verse": "Magnorum infelix pergis saturare luporum?"
            },
            {
                "verse": "Tu laetare Glyce nostra saevissima morte,"
            },
            {
                "verse": "Laetare, et quoties alta sub rupe sepulchrum"
            },
            {
                "verse": "Aspicies, dic: iste locus mea gaudia servat,"
            },
            {
                "verse": "Saevitiae locus iste meae monimenta tuetur."
            },
            {
                "verse": "Iamque vale; atque alium, qui te canat, improba quaeras\"."
            }
        ],
        [
            {
                "verse": "Abdiderat montes sese venator in altos"
            },
            {
                "verse": "Atque inter densas nemorum moestissimus ornos,"
            },
            {
                "verse": "Qua rude frigenti stringit latus Alsula rivo,"
            },
            {
                "verse": "Innixus scopulo lachrymas fundebat Amyntas"
            },
            {
                "verse": "Et pulchram Evageen secum plorabat ademptam,"
            },
            {
                "verse": "Evageen, magnum Lygurum decus et cui quondam"
            },
            {
                "verse": "Aesis et aeterno devinctus amore Metauro"
            },
            {
                "verse": "Paruit et rapido subsedit flumine Tybris."
            },
            {
                "verse": "Ipse eadem cum mane, eadem cum frigida terris"
            },
            {
                "verse": "Nox erat, infelix gelidas iterabat ad auras"
            },
            {
                "verse": "Et nemus, heu, miseris conquestibus omne replebat."
            },
            {
                "verse": "\"Lugete o Dryades mecum, o lugete Napaeae:"
            },
            {
                "verse": "Crescat et e vestris lachrymis ipsa Alsula et ipsae,"
            },
            {
                "verse": "Ipsae orni crescant quercusque et gramina, et uda"
            },
            {
                "verse": "Virgulta umbrosa protendant brachia valle,"
            },
            {
                "verse": "Cunctaque testentur nostrum depasta dolorem,"
            },
            {
                "verse": "Dum pratis insuetus oves avertit amaror,"
            },
            {
                "verse": "Dum mutata dolent tenerae dumeta capellae"
            },
            {
                "verse": "Atque infelicem referunt in lacte saporem,"
            },
            {
                "verse": "Dum mirantur apes casiamque crocumque rubentem,"
            },
            {
                "verse": "Atque thymum atque alio saturata sisymbria succo,"
            },
            {
                "verse": "Et pressas tristi distendunt nectare cellas."
            },
            {
                "verse": "Lugete o Dryades mecum, o lugete Napaeae."
            },
            {
                "verse": "Occidit Evagee pulcherrima Neptunine."
            },
            {
                "verse": "Evagee nostrae spes una et sola senectae"
            },
            {
                "verse": "Occidit. Et ruris, quicunque erat, huius honorem"
            },
            {
                "verse": "Abstulit evertitque omnis mihi gaudia vitae."
            },
            {
                "verse": "Scilicet id fuerat, bis sex quod mensibus actis"
            },
            {
                "verse": "Suasit ab Alphea discedere protinus urbe,"
            },
            {
                "verse": "Ut te lugubri aspicerem miseranda feretro"
            },
            {
                "verse": "Efferri atque tui pars maxima funeris essem,"
            },
            {
                "verse": "Contegeremque atro frigentia membra sepulchro."
            },
            {
                "verse": "At non haec olim nobis promissa dedisti"
            },
            {
                "verse": "Evagee, non haec durissima tempora, non hos"
            },
            {
                "verse": "Tum mihi praedixti luctus, cum magnus Acestes"
            },
            {
                "verse": "Mitteret, aequoreas qua labitur Arnus in undas,"
            },
            {
                "verse": "Tuque tuo invitum discedere ab ore videres"
            },
            {
                "verse": "Praeceptisque meum munires provida pectus,"
            },
            {
                "verse": "Quasque dabas prudens, ceu sancta oracula, voces"
            },
            {
                "verse": "Observarem omnes et singula mente notarem"
            },
            {
                "verse": "Consilia, ex animo quae nunquam oblivia, nunquam"
            },
            {
                "verse": "Eluet ulla dies, quamvis longissima, nostro."
            },
            {
                "verse": "Non ego tum tantos potui mihi fingere casus"
            },
            {
                "verse": "Evagee, non tantum unquam sperare dolorem."
            },
            {
                "verse": "Quamvis certa mihi luctus praesaga futuri"
            },
            {
                "verse": "Signa daret Therapon, cum densos abiete lucos"
            },
            {
                "verse": "Caederet et piceas alto de vertice pinus"
            },
            {
                "verse": "Deiiceret montisque ferus iuga pulchra comantis"
            },
            {
                "verse": "Vastaret, nostris qui plurimus imminet arvis."
            },
            {
                "verse": "Quin potius nil illa timens portendere triste"
            },
            {
                "verse": "Omina, diis superis faciebam vota meaque"
            },
            {
                "verse": "Saepe manu cumulans ingrata altaria donis"
            },
            {
                "verse": "Spondebam innumeros posthac tibi credulus annos."
            },
            {
                "verse": "Atque adeo demens tempus iam iam affore rebar,"
            },
            {
                "verse": "Cum tibi, quos olim foecundos abstulit agros,"
            },
            {
                "verse": "Redderet insonti, Latiis qui praesidet oris"
            },
            {
                "verse": "Pastor et ingentes rerum moderatur habenas,"
            },
            {
                "verse": "Atque volens facilisque omnes tibi linqueret arces,"
            },
            {
                "verse": "Munitas arces et pinguia regna Camertum."
            },
            {
                "verse": "Et nunc ipsa iaces, nec iam dignare vocantes"
            },
            {
                "verse": "Tendentesque manus populos ad sidera utrasque,"
            },
            {
                "verse": "Dum miseris miseras implent ululatibus urbes,"
            },
            {
                "verse": "Et vocem montes, vocem nemora alta remittunt."
            },
            {
                "verse": "Te variae Bacchi lynces, te saeva leonum"
            },
            {
                "verse": "Semina et hirsuti lugent in saltibus ursi,"
            },
            {
                "verse": "Aprique thoesque atque effera pectora damae."
            },
            {
                "verse": "Flent fontes, flent stagna tuum, flent flumina tristem"
            },
            {
                "verse": "Interitum et lachrymis tellus madefacta tepescit."
            },
            {
                "verse": "Hinc seges incultis squalet moestissima campis,"
            },
            {
                "verse": "Squalent foecundum sitientia pabula rorem,"
            },
            {
                "verse": "Amissumque decus passim violaria moerent."
            },
            {
                "verse": "Moerent tota suis virgulta exuta corymbis,"
            },
            {
                "verse": "Et pecus infelix deserta in valle pererrat:"
            },
            {
                "verse": "Ubera nec referunt sera iam nocte capellae"
            },
            {
                "verse": "Plena, nec ad caulas redeuntem laeta moratur"
            },
            {
                "verse": "Ipsa suam atque aliis secernit bucula matrem."
            },
            {
                "verse": "Omnia sunt macies, sunt omnia luridus horror,"
            },
            {
                "verse": "Sunt tenebrae et tristis lethi pallentis imago."
            },
            {
                "verse": "Ipsa haec, quae quondam mihi frigida rura placebant,"
            },
            {
                "verse": "Nunc odi et, dulces obii quos saepe recessus,"
            },
            {
                "verse": "Dum medium curru sol aureus occupat axem"
            },
            {
                "verse": "Omniaque argutis resonant arbusta cicadis."
            },
            {
                "verse": "Odi orno, odi et platano, odi aesculo alta"
            },
            {
                "verse": "Contecta et radiis non pervia lustra coruscis."
            },
            {
                "verse": "Sordent et vivo confecta sedilia saxo,"
            },
            {
                "verse": "Sordet et, annosa quae sese ex ilice fundens"
            },
            {
                "verse": "Cum strepitu raucum ciet unda e margine murmur."
            },
            {
                "verse": "Quin ego, iandudum posui quas ordine fagos"
            },
            {
                "verse": "Ipse tibi et teneras consevi, heu, nescius alnos,"
            },
            {
                "verse": "Evertam immeritas imis radicibus omnes"
            },
            {
                "verse": "Et sylvam aggrediar crudelibus urere flammis."
            },
            {
                "verse": "Ah miser, ah, quo te mentis rapit aestus Amynta?"
            },
            {
                "verse": "Nonne vides gemitus lachrymasque ut spargis inanes?"
            },
            {
                "verse": "Quin igitur potius viva te fluminis unda"
            },
            {
                "verse": "Abluis? et precibus manes venerare sepultos?"
            },
            {
                "verse": "Forsan et haec olim venient ad sacra, tuique"
            },
            {
                "verse": "Vanescent tristes illo post tempore luctus\"."
            }
        ],
        [
            {
                "verse": "Quod te Pierio laudum spes maxima thyrso"
            },
            {
                "verse": "Percussit miroque animum calefecit amore,"
            },
            {
                "verse": "Clare puer, multo meme mihi charior ipso,"
            },
            {
                "verse": "Laetor et has imo nunc demum e pectore voces,"
            },
            {
                "verse": "Quas ingens expressit amor meus, edere cogor."
            },
            {
                "verse": "Sic cum carceribus laeti exiluere iugales,"
            },
            {
                "verse": "Cunctorum primos inter comitatur euntem"
            },
            {
                "verse": "Plausus equum, celeri sic in certamine cymbam,"
            },
            {
                "verse": "Quae prior effugit metaeque anteacta propinquat,"
            },
            {
                "verse": "Hortantur turbae et vim animis praestantibus addunt,"
            },
            {
                "verse": "Aurea dum voces Divorum ad limina tollunt"
            },
            {
                "verse": "Virtutique omnes una plauduntque faventque."
            },
            {
                "verse": "Non te nobilitas ingens, non magna tuorum"
            },
            {
                "verse": "Gloria, non clari virtus spectata parentis"
            },
            {
                "verse": "Inflavit ventoque animum tumefecit inanem,"
            },
            {
                "verse": "Quo minus et Musis et Phoebo deditus uni"
            },
            {
                "verse": "Tendere Parnassi salebrosa ad culmina gressum"
            },
            {
                "verse": "Discuperes vatumque illic avidissimus omnes"
            },
            {
                "verse": "Percipere aeternas et pectore condere voces."
            },
            {
                "verse": "Quaque alii lusu soliti se dedere inani"
            },
            {
                "verse": "Aetate et vigiles studiorum odisse labores,"
            },
            {
                "verse": "Ipse unus per te veterum monumenta virorum"
            },
            {
                "verse": "Carminaque assidue multos servata per annos"
            },
            {
                "verse": "Suspiceres et noscendi rapereris amore"
            },
            {
                "verse": "Quos pius Aeneas captae post ultima Troiae"
            },
            {
                "verse": "Excidia et flammas, totus quibus arserat orbis"
            },
            {
                "verse": "Terrarum, Siculis cursus iteraverit undis;"
            },
            {
                "verse": "Quas coeli pelagique minas erroribus actus"
            },
            {
                "verse": "Pertulerit, diras quasve ille accesserit oras,"
            },
            {
                "verse": "Cum miseram Didonem igni consumpsit iniquo,"
            },
            {
                "verse": "Cum subiit manesque imos atque infera Ditis"
            },
            {
                "verse": "Regna et felices potuit eum visere campos,"
            },
            {
                "verse": "Elysios campos, sedes ubi certa quiesque"
            },
            {
                "verse": "Nos manet, integre quicunque exegimus aevum"
            },
            {
                "verse": "Et Lethem sine labe pii tranavimus amnem."
            },
            {
                "verse": "Praeterea superas rediens ut sospes ad auras"
            },
            {
                "verse": "Venerit in Latium et Laurentia Tybridis arva"
            },
            {
                "verse": "Et miseri casus defleverit unus acerbos"
            },
            {
                "verse": "Pallantis primo rapti sub flore iuventae,"
            },
            {
                "verse": "Utque atram mox iram ultus magnumque dolorem,"
            },
            {
                "verse": "Et puerum Lausum, quo nec formosior alter,"
            },
            {
                "verse": "Nec virtute animi praestantior induit arma,"
            },
            {
                "verse": "Et Lausi genitorem et Turnum occiderit hostem,"
            },
            {
                "verse": "Exposcens meritas inimico a sanguine poenas."
            },
            {
                "verse": "Sed quid ego haec memorans primae incunabola vitae"
            },
            {
                "verse": "Percurro et notis iandudum versor in actis?"
            },
            {
                "verse": "Nam quis te potior culti Ciceronis alumnus"
            },
            {
                "verse": "Aut fuit, aut certe posthac erit omnibus annis?"
            },
            {
                "verse": "Quis fictas autem causas facundius egit?"
            },
            {
                "verse": "Aut scripsit meditans ornatius? Haud tibi iam tum"
            },
            {
                "verse": "Defuit ingenium puero, non culta supellex"
            },
            {
                "verse": "Verborum, non delectus, non copia, non ars"
            },
            {
                "verse": "Orantis, mentesque hominum, sensusque moventis"
            },
            {
                "verse": "Ducentisque omnem quoties libuisset in iram,"
            },
            {
                "verse": "Clementemve animum. Quae fulmina, Iupiter, et quas"
            },
            {
                "verse": "Ipse faces tonitrusque oculis atque auribus hausi?"
            },
            {
                "verse": "Improba persequeris dum crimina sontis et acri"
            },
            {
                "verse": "Tristior exterres vultu et sermone nocentes?"
            },
            {
                "verse": "Aut cum virtutes imitandaque facta bonorum"
            },
            {
                "verse": "Concelebras coelique effers ad sidera laudes?"
            },
            {
                "verse": "Non ego susceptae culpae mihi conscius ipsi"
            },
            {
                "verse": "Non timui faciemque atro pallore notavi."
            },
            {
                "verse": "Atque adeo interdum, si quod gessisse videbar"
            },
            {
                "verse": "Praeclarum facinus, mire laetatus abivi."
            },
            {
                "verse": "Quin mihi succensum magno virtutis amore"
            },
            {
                "verse": "Sensi animum, vitii prorsus scelerumque rebellem,"
            },
            {
                "verse": "Excultae tantum poterat facundia linguae"
            },
            {
                "verse": "Et tua sermonis praesens suadela Venusque."
            },
            {
                "verse": "Ergo age, clare puer, postquam largissima quondam"
            },
            {
                "verse": "Effudit natura tibi gremiumque sinusque,"
            },
            {
                "verse": "Cuius ope immensos suetus superare labores"
            },
            {
                "verse": "Ardua doctarum subiisti templa sororum,"
            },
            {
                "verse": "Ambrosia et dulci saturatus nectaris haustu:"
            },
            {
                "verse": "Ingredere et nunc iam magnis accingere coeptis,"
            },
            {
                "verse": "Quae decus aeternum domui, quae nomina genti"
            },
            {
                "verse": "Clara tuae pariant famamque in secla propagent,"
            },
            {
                "verse": "Ingentes et opes cumulent, nec plurima avitis"
            },
            {
                "verse": "Non addant titulis monimenta insignis honoris."
            },
            {
                "verse": "Ac velut Eridanus mediis e montibus altus"
            },
            {
                "verse": "Volvitur Insubrumque inter fluit arduus amnes"
            },
            {
                "verse": "Et summas oriens exaequat flumine ripas;"
            },
            {
                "verse": "Cum tamen ingessit Ticinus et Addua fluctus"
            },
            {
                "verse": "Plena suos, ruit ille ingens per rura minaxque"
            },
            {
                "verse": "Et tandem Adriacas victor supereminet undas:"
            },
            {
                "verse": "Sic quoque erit, cum te sublimi in sede locatum"
            },
            {
                "verse": "Consulet et titulis multis et honoribus auctum"
            },
            {
                "verse": "Demittet reducem ad sedes patriosque penates"
            },
            {
                "verse": "Virtutum iudex et testis Roma tuarum."
            },
            {
                "verse": "O ego tunc imo (superem modo) pectore quanta"
            },
            {
                "verse": "Gaudia concipiam? quanto mihi concita motu"
            },
            {
                "verse": "Laetitia exultent praecordia? Non pater ipse,"
            },
            {
                "verse": "Ipse tuus pater insignis probitate manuque"
            },
            {
                "verse": "Strenuus et multa notus virtute, nec ipsa"
            },
            {
                "verse": "Ipsa magis mater laetabitur et sibi plaudet,"
            },
            {
                "verse": "Quanquam ambo tete miro amplectantur amore"
            },
            {
                "verse": "Atque suis (veterum licet hic exempla parentum"
            },
            {
                "verse": "Perquiras fastosque omnes ex ordine volvas)"
            },
            {
                "verse": "Charior haud alius fuerit genitoribus unquam."
            },
            {
                "verse": "Perge igitur teque in summo iam culmine siste,"
            },
            {
                "verse": "Unde una ostentat tibi maxima praemia virtus."
            }
        ],
        [
            {
                "verse": "Ad celebres Arni ripas et littora Daphne"
            },
            {
                "verse": "Nympha erat, Hetruscae cultrix non ultima vallis,"
            },
            {
                "verse": "Quam vetus e summo despectat Faesula clivo"
            },
            {
                "verse": "Et mediam inducta Mynio secat avius unda."
            },
            {
                "verse": "Illa quidem non apta colo tenuique Minervae"
            },
            {
                "verse": "Iam tum, cum virgo primis floreret ab annis,"
            },
            {
                "verse": "Una sed Aonias inter celebrare sorores"
            },
            {
                "verse": "Nata choros, totum Phoebo sacraverat aevum,"
            },
            {
                "verse": "Grata Deo blandisque comes gratissima nymphis."
            },
            {
                "verse": "Haec clari ad tumulum Varchii (namque ipsius atro"
            },
            {
                "verse": "Condiderant Varchii manes atque ossa sepulcro"
            },
            {
                "verse": "Pastores) Varchii manes deflebat amatos"
            },
            {
                "verse": "Et tristem Assyriis spargebat odoribus urnam"
            },
            {
                "verse": "Ipsa suo fundens tales e pectore questus:"
            },
            {
                "verse": "\"Heu quis tam duro supremam in funere vocem"
            },
            {
                "verse": "Voce sua et lachrymas lachrymis sociabit amicas?"
            },
            {
                "verse": "Vos liquidi fontes, vos cultae flumina vallis,"
            },
            {
                "verse": "Vos aurae ventique leves, qui, dum fera passim"
            },
            {
                "verse": "Saevit hyems, gelida spirantes amnis ab unda"
            },
            {
                "verse": "Editis umbrosas inter vaga murmura sylvas:"
            },
            {
                "verse": "Ducite perpetuum mea carmina ducite fletum."
            },
            {
                "verse": "Hoc erat, hoc, patula quod ab ilice garrula cornix"
            },
            {
                "verse": "Praedixit persaepe, meum cum Phyllis ad antrum"
            },
            {
                "verse": "Docta, nec hirsuti coniunx non culta Lycotae,"
            },
            {
                "verse": "Crinibus effusis in mollia terga venirent"
            },
            {
                "verse": "Et mihi vernanti legerent de flore corollas."
            },
            {
                "verse": "Ducite perpetuum mea carmina ducite fletum."
            },
            {
                "verse": "Heu quis tum mentem miserae Deus abstulit? heu quis"
            },
            {
                "verse": "Avertit sensus omnes mihi, cum tua, Varchii,"
            },
            {
                "verse": "Instaret iam summa dies? quod numen, iniquum"
            },
            {
                "verse": "Offudit tenebras oculis? ne moesta viderem,"
            },
            {
                "verse": "Quam tibi fata vicem, quam sidera saeva pararant,"
            },
            {
                "verse": "Pro dolor, extremam vitae irreparabilis horam."
            },
            {
                "verse": "Ducite perpetuum mea carmina ducite fletum."
            },
            {
                "verse": "Nec tamen, interea ni mens mihi laeva fuisset,"
            },
            {
                "verse": "Signa dabant obitus Dii non obscura futuri,"
            },
            {
                "verse": "Cum coelum assiduis operirent nubibus et cum"
            },
            {
                "verse": "Sole dies, astris nox intempesta careret"
            },
            {
                "verse": "Et pluviis auctus flueret brumalibus Arnus."
            },
            {
                "verse": "Ducite perpetuum mea carmina ducite fletum."
            },
            {
                "verse": "Ah Daphne infelix, quid tum? si praescia luctus"
            },
            {
                "verse": "Ipsa tui, tantos casus multo ante videres?"
            },
            {
                "verse": "Nam nec rupta semel saevae subtegmina Parcae"
            },
            {
                "verse": "Instaurant nentes, nec quem statuere supremum,"
            },
            {
                "verse": "Praeverterit finem moriens, aut protulit ullus."
            },
            {
                "verse": "Orassem Divos, cumulassem altaria donis,"
            },
            {
                "verse": "Consumpsem totas illic ego perdita luces."
            },
            {
                "verse": "Atque oculos, iam iam media cum morte natantes"
            },
            {
                "verse": "Et solem et coelum convexaque sidera linquunt,"
            },
            {
                "verse": "Ah misera his saltem manibus componere possem."
            },
            {
                "verse": "Ducite perpetuum mea carmina ducite fletum."
            },
            {
                "verse": "Quis nunc, quis teneros imis in vallibus agnos"
            },
            {
                "verse": "Cantet et excelsa pendentes rupe capellas?"
            },
            {
                "verse": "Quis rores gelidasque nives, quis frigora et aestus,"
            },
            {
                "verse": "Fluminaque et fontes, refluentemque aequoris undam,"
            },
            {
                "verse": "Et tonitrus, et praecipiti cum grandine nimbos,"
            },
            {
                "verse": "Et rerum caussas, et primi exordia mundi"
            },
            {
                "verse": "Explicet? heroasque memor describat Hetruscos?"
            },
            {
                "verse": "Quis Thyrsim ad fagos? veteres Amaryllida ad ornos?"
            },
            {
                "verse": "Ad corylos Daphnem? ad myrtos invitet Iolam?"
            },
            {
                "verse": "Ducite perpetuum mea carmina ducite fletum."
            },
            {
                "verse": "Ipsa suis, Varchi, tete spoliata racemis"
            },
            {
                "verse": "Vitis et amissa laurus Parnassia bacca"
            },
            {
                "verse": "Flevit, et excultos edera cingente capillos"
            },
            {
                "verse": "Hinc illinc capiti tristes haesere corymbi."
            },
            {
                "verse": "Ducite perpetuum mea carmina ducite fletum."
            },
            {
                "verse": "Ipse etiam frontem manibus percussus honestam"
            },
            {
                "verse": "Lugubresque notas vocesque iteravit Apollo."
            },
            {
                "verse": "Inque cavis Nymphae carmen scripsere comantis"
            },
            {
                "verse": "Corticibus pini atque aeriae cyparissi,"
            },
            {
                "verse": "Esset ut in cineresque tuos et amabile nomen"
            },
            {
                "verse": "Aeterni luctus, aeterni testis amoris."
            },
            {
                "verse": "Ducite perpetuum mea carmina ducite fletum."
            },
            {
                "verse": "Te Satyri Panesque, leves te, candide Varchi,"
            },
            {
                "verse": "Suspirant Dryades atraque in veste Napaeae."
            },
            {
                "verse": "Inque antris specubusque imis in vallibus Echo"
            },
            {
                "verse": "Muta silet queriturque tacens secum ipsa doletque,"
            },
            {
                "verse": "Quod nequeat dulces audire ac reddere voces"
            },
            {
                "verse": "Laeta tuas numerosque alludere dulce canenti."
            },
            {
                "verse": "Ducite perpetuum mea carmina ducite fletum."
            },
            {
                "verse": "Nec tantum extremi delphin prope littoris oram,"
            },
            {
                "verse": "Nec tantum in sylvis sola philomela sub umbra"
            },
            {
                "verse": "Luget et ereptos queritur moestissima natos,"
            },
            {
                "verse": "Nec quae per scopulos et saxa per avia ponti"
            },
            {
                "verse": "Deplorant miserae halcyones Ceyca peremptum,"
            },
            {
                "verse": "Quantum Flora tuos obitus, divine poeta."
            },
            {
                "verse": "Ducite perpetuum mea carmina ducite fletum."
            },
            {
                "verse": "Quas olim numeris volucres mulcebat amatis,"
            },
            {
                "verse": "Quas olim in sylvis versus cantare docebat"
            },
            {
                "verse": "Luscinias, nunc illae inter fruticeta sedentes"
            },
            {
                "verse": "Certatim ad luctus lamentaque dura loquaces"
            },
            {
                "verse": "Hortantur picas quaeque in frondente palumbes"
            },
            {
                "verse": "Consuerant quercu raucas iterare querelas."
            },
            {
                "verse": "Ducite perpetuum mea carmina ducite fletum."
            },
            {
                "verse": "Quis tibi? quis tantum, Varchi, certaverit unquam"
            },
            {
                "verse": "Praeterea? quis labra tuae male sanus avenae"
            },
            {
                "verse": "Admorit posthac? cui tantum audere licebit?"
            },
            {
                "verse": "Nam, tibi quae suaves edebat eburnea cantus"
            },
            {
                "verse": "Fistula, Tyrrhenus quoties inflavit Amyntas,"
            },
            {
                "verse": "Ante alios nymphis et Pani acceptus Amyntas,"
            },
            {
                "verse": "Triste sonat, numeros omnes exosa modosque."
            },
            {
                "verse": "Ducite perpetuum mea carmina ducite fletum."
            },
            {
                "verse": "Heu heu tecum una lusus periere iocique,"
            },
            {
                "verse": "Hetruscique sales, et honos, et gloria linguae;"
            },
            {
                "verse": "Tecum una heu Varchi perierunt gaudia vatum,"
            },
            {
                "verse": "Sive illos Tiberis, sive illos educat ingens"
            },
            {
                "verse": "Permessus, sive Arnus alit liquentibus undis."
            },
            {
                "verse": "Ducite perpetuum mea carmina ducite fletum."
            },
            {
                "verse": "Quin etiam gremium lugubri affusa feretro"
            },
            {
                "verse": "Alma Venus: - Nobis, nobis heu Varchius (inquit)"
            },
            {
                "verse": "Occidit et iamdudum ullo sine corpore imago"
            },
            {
                "verse": "Elysios inter manes versatur et umbras."
            },
            {
                "verse": "Non illic versus, non dulcia carmina dictat,"
            },
            {
                "verse": "Non Heliconiadum latices a fontibus haurit,"
            },
            {
                "verse": "Ultima sed Lethen oblivia potat ad amnem -."
            },
            {
                "verse": "Ducite perpetuum mea carmina ducite fletum\"."
            },
            {
                "verse": "Haec Daphne. At densae coelo cum forte tenebrae"
            },
            {
                "verse": "Instarent, summum secuit moestissima crinem,"
            },
            {
                "verse": "Mitteret ut dulci memorabile munus amico."
            },
            {
                "verse": "\"Supremumque vale, Varchi vale optime\" dixit."
            }
        ],
        [],
        [],
        [],
        [],
        [],
        [],
        []
    ]
}