{
    "author": "Giovanni Aurelio Augurelli",
    "title": "carminum libri",
    "url": "http://www.poetiditalia.it/texts/AUGUR|carm|001",
    "text": [
        [],
        [
            {
                "verse": "Illustris veterum progenies ducum"
            },
            {
                "verse": "Auctura Italicum militiae decus"
            },
            {
                "verse": "Antiquae, egregia siquid ab indole"
            },
            {
                "verse": "Veri praescia mens longius augurat,"
            },
            {
                "verse": "Pandulfe, hanc tibi quo possumus aptius"
            },
            {
                "verse": "Conamur, tenues, Aoniis diu"
            },
            {
                "verse": "Distinctam fidibus tendere barbiton,"
            },
            {
                "verse": "Qua iam quaeque geres fortiter auribus"
            },
            {
                "verse": "Intentis moduler prodita posterum."
            },
            {
                "verse": "At nequa dubius forsitan hic roges"
            },
            {
                "verse": "Ecquidnam meritis addere fortibus"
            },
            {
                "verse": "Exilis gracili Musa queat sono,"
            },
            {
                "verse": "Noris quam facile protinus evehant"
            },
            {
                "verse": "Sese quae modicis edita ab ortubus"
            },
            {
                "verse": "Sensim per numeros proveniunt suos."
            },
            {
                "verse": "Hanc ergo in reliquum sic meditabimur"
            },
            {
                "verse": "Exemptam exiguis ducere vocibus"
            },
            {
                "verse": "Priscorum sonitus inter, ut arduis"
            },
            {
                "verse": "Iam factis etiam proxima consonet."
            },
            {
                "verse": "Quin et cum superum numine res tibi"
            },
            {
                "verse": "Crescent eximiae, surget et altior"
            },
            {
                "verse": "Nobis ex humili spiritus et tuas"
            },
            {
                "verse": "Per laudes agilis nos feret. Interim"
            },
            {
                "verse": "Quas haec cunque tibi primitia levi"
            },
            {
                "verse": "Praeludit cithara, ne fuerit precor"
            },
            {
                "verse": "Tanti parva quidem continuo mora,"
            },
            {
                "verse": "Quin aequa accipias aure. Solent prius"
            },
            {
                "verse": "Neglecta, interius si vacat inspici,"
            },
            {
                "verse": "Quondam non minimo post pretio fore."
            }
        ],
        [
            {
                "verse": "Virtute maius nil, Glycere, boni"
            },
            {
                "verse": "Divi dederunt, ne stolidas opum"
            },
            {
                "verse": "Vires et insanos honores"
            },
            {
                "verse": "Assiduo mediteris ore."
            },
            {
                "verse": "Ast ipsa, vatum ni celebris tamen"
            },
            {
                "verse": "Et clara cantu est, sic latet abdita"
            },
            {
                "verse": "Abstrusus olim ut fulgor haeret"
            },
            {
                "verse": "Gemmeus, artificis quousque"
            },
            {
                "verse": "Detectus acri diradiet manu"
            },
            {
                "verse": "Videre patres indigetem deum"
            },
            {
                "verse": "Aeneam et iidem ipsi superbum"
            },
            {
                "verse": "Hectoreis spoliis Achillem."
            },
            {
                "verse": "Sed Musa, longo ne pereant die"
            },
            {
                "verse": "Nobisque noti tam bene sint quam avis,"
            },
            {
                "verse": "Deduxit illos nos adusque"
            },
            {
                "verse": "Carmine perpetuo nepotes."
            },
            {
                "verse": "Est et fides et gratia vatibus;"
            },
            {
                "verse": "Est dulcis oris spiritus; est amor"
            },
            {
                "verse": "Qualem nec ullus praestat ipsis"
            },
            {
                "verse": "Omnibus exanimis sagittis."
            },
            {
                "verse": "Invisit Orpheus impia pallidi"
            },
            {
                "verse": "Ingressus Horci regna, inamabiles"
            },
            {
                "verse": "Manes et horrendas tremendi"
            },
            {
                "verse": "Eumenides famulas tyranni,"
            },
            {
                "verse": "Illhinc acerbo funere coniugem"
            },
            {
                "verse": "Raptam reduxit pene, potentibus"
            },
            {
                "verse": "Vocum Camoenis aeque et omni"
            },
            {
                "verse": "Threicia modulatus arte."
            },
            {
                "verse": "Quin ipse dura caede per aridos"
            },
            {
                "verse": "Discerptus agros, Euridicen suam"
            },
            {
                "verse": "Iam voce quaerens nil suprema"
            },
            {
                "verse": "Quam miseram Euridicen vocabat."
            },
            {
                "verse": "Et nos venustis moribus et tua"
            },
            {
                "verse": "Virtute capti hac tenui lyra"
            },
            {
                "verse": "Primisque et extremis pudicam"
            },
            {
                "verse": "Carminibus Glyceren canemus."
            }
        ],
        [
            {
                "verse": "Ecquid diminuet graves"
            },
            {
                "verse": "Hic cantus lachrymas, Pieri, civium"
            },
            {
                "verse": "Et luctu statuet modum?"
            },
            {
                "verse": "An, desyderii vulnera refricans,"
            },
            {
                "verse": "Iampridem cicatricibus"
            },
            {
                "verse": "Obduci leviter coepta, recluserit?"
            },
            {
                "verse": "An ne, ut sera medentium"
            },
            {
                "verse": "Maturo auxilium fert manus ulceri,"
            },
            {
                "verse": "Sic quando incipiat dolor"
            },
            {
                "verse": "Longo iam fieri tempore languidus"
            },
            {
                "verse": "Tristis lugubribus diu"
            },
            {
                "verse": "Morentum numeris cura levabitur?"
            },
            {
                "verse": "Utcunque eveniet, iuvat"
            },
            {
                "verse": "Et mi consulere et quaerere civibus"
            },
            {
                "verse": "Qualecunque meis opem."
            },
            {
                "verse": "Ergo tam cito sic, optime principum,"
            },
            {
                "verse": "Improvisus abes tuis"
            },
            {
                "verse": "Et nos te ex oculis protinus auferens"
            },
            {
                "verse": "Tantis deseris in malis?"
            },
            {
                "verse": "O fallacem hominum spem et fragiles quoque"
            },
            {
                "verse": "Fortunas et inania"
            },
            {
                "verse": "Commenta, in medio quae spacio ruunt!"
            },
            {
                "verse": "Heu quanto, miseri, antea"
            },
            {
                "verse": "In fluctu obruimur quam placidum prope"
            },
            {
                "verse": "Portum cernere possumus!"
            },
            {
                "verse": "Tu nobis reditum pollicitus bona"
            },
            {
                "verse": "Spe mentes dubias prius"
            },
            {
                "verse": "Implesti, sed erant flatibus editae"
            },
            {
                "verse": "Voces aereis tuae:"
            },
            {
                "verse": "Urgebant etenim fata tibi grave"
            },
            {
                "verse": "Et clarum facinus dari,"
            },
            {
                "verse": "Ut scirent homines quae vegeto tibi"
            },
            {
                "verse": "Vires consiliis forent,"
            },
            {
                "verse": "Quod virtutis opus rebus in arduis,"
            },
            {
                "verse": "Quod robur quoque pectori"
            },
            {
                "verse": "Perstaret, quibus heu iam violentior"
            },
            {
                "verse": "Fati vis aderat comes,"
            },
            {
                "verse": "Hunc iidem ut cumulum vix homines opum"
            },
            {
                "verse": "Tantarum inspicerent procul,"
            },
            {
                "verse": "Sublatum ex oculis quaerere pergerent"
            },
            {
                "verse": "Incassum queruli diu."
            },
            {
                "verse": "Ex quo nanque die visus es acribus"
            },
            {
                "verse": "Formidabilis hostibus,"
            },
            {
                "verse": "Multa caede virum exercitus insolens,"
            },
            {
                "verse": "Virtute eximii ducis"
            },
            {
                "verse": "Confisus simul et robore proprio"
            },
            {
                "verse": "Innixus, penitus tibi"
            },
            {
                "verse": "Prostratus cecidit continuo deum"
            },
            {
                "verse": "Confossus iaculis velut"
            },
            {
                "verse": "Aut vibrante Iovis fulmina dextera."
            },
            {
                "verse": "At dum functus honoribus"
            },
            {
                "verse": "Incedis tibi quae munera Pontifex"
            },
            {
                "verse": "Romanus dederat tuis"
            },
            {
                "verse": "Incensus meritis, heu volucris nimis"
            },
            {
                "verse": "Nobis te eripuit dies,"
            },
            {
                "verse": "Nobis atque tuae, dux bone, patriae,"
            },
            {
                "verse": "Commune Italiae decus"
            },
            {
                "verse": "Et flentis columen militiae, sed heu"
            },
            {
                "verse": "Nobis, heu magis omnibus"
            },
            {
                "verse": "Nobis eriperis iam solitis tuae"
            },
            {
                "verse": "In spem vivere gratiae."
            },
            {
                "verse": "Haec cives ego mecum, haec quoque saepius"
            },
            {
                "verse": "Frustra conquerimur simul"
            },
            {
                "verse": "Curis solliciti pectus inanibus."
            },
            {
                "verse": "Sed nullis querimoniis"
            },
            {
                "verse": "Interrupta prius fila tenax colo"
            },
            {
                "verse": "Curat Parca reducere."
            },
            {
                "verse": "Ergo perpetuis usque doloribus"
            },
            {
                "verse": "Angemur miseri? Neque"
            },
            {
                "verse": "In mentem veniet ne bene commodis"
            },
            {
                "verse": "Nostris alterius vice"
            },
            {
                "verse": "Ingrati posthabita simus et impii?"
            },
            {
                "verse": "Nam terras simul illius"
            },
            {
                "verse": "Implevit memores gloria nominis,"
            },
            {
                "verse": "Hunc ipsum ad superos, ubi"
            },
            {
                "verse": "Aequaret meritis praemia fortibus,"
            },
            {
                "verse": "Aeternum stabili manu"
            },
            {
                "verse": "Ducens asseruit perpetuoque apud"
            },
            {
                "verse": "Hic aevo fruitur deos,"
            },
            {
                "verse": "Felix caelicolas inter et arduos"
            },
            {
                "verse": "Heros eximius duces."
            },
            {
                "verse": "At non ille tamen sic etiam sibi"
            },
            {
                "verse": "Soli consuluit bene,"
            },
            {
                "verse": "Sed nos respiciens, ut decuit, quoque"
            },
            {
                "verse": "Solari voluit suos"
            },
            {
                "verse": "Tantam qui sobolem, tam similem sui et"
            },
            {
                "verse": "Quae se tam referat, dedit"
            },
            {
                "verse": "Nobis, intuitu cuius et altius"
            },
            {
                "verse": "Actus visceribus dolor"
            },
            {
                "verse": "Tandem desineret fractus et ocyus"
            },
            {
                "verse": "Hac solamen imagine"
            },
            {
                "verse": "Perfusos animos laetitia pari"
            },
            {
                "verse": "Expletos ita redderet,"
            },
            {
                "verse": "Tanquam nulla prius damna subiverint."
            }
        ],
        [
            {
                "verse": "Huius affectum penitus furentis"
            },
            {
                "verse": "Spiritus siqua, Glycere, videres,"
            },
            {
                "verse": "Forsan hunc olim paterere casto"
            },
            {
                "verse": "Pectore condi,"
            },
            {
                "verse": "Cum tibi supra caput atque circum"
            },
            {
                "verse": "Aureos crines volitans, anhelus"
            },
            {
                "verse": "Pendeat semper semel ut nitenti"
            },
            {
                "verse": "Sidat in ore,"
            },
            {
                "verse": "Hic ubi sanctos veneratus ignes"
            },
            {
                "verse": "Syderum, laeta quibus ipsa fronte"
            },
            {
                "verse": "Lucidum fulges, nitidos pererret"
            },
            {
                "verse": "Purus ocellos,"
            },
            {
                "verse": "Iamque, de sacris facibus furore"
            },
            {
                "verse": "Percitus, sensim subeat recessus"
            },
            {
                "verse": "Quosque dum tandem veniat pudici"
            },
            {
                "verse": "Cordis in aedem."
            }
        ],
        [
            {
                "verse": "Quae, Iuli, vitreas populus arduo"
            },
            {
                "verse": "Bembeas ad aquas vertice tollitur,"
            },
            {
                "verse": "Vivum cespitem obumbrans"
            },
            {
                "verse": "Intonsa bicolor coma"
            },
            {
                "verse": "Certatim ut vigeat, tendat et altius,"
            },
            {
                "verse": "Hanc Nais fovet et nutrit Amadryas,"
            },
            {
                "verse": "Haec intus vegeto, extra"
            },
            {
                "verse": "Puris illa liquoribus."
            },
            {
                "verse": "Quin huc, torret ubi Sirius aridos"
            },
            {
                "verse": "Fontis et pluvium combibit aera et"
            },
            {
                "verse": "Phoebeos subit ignes"
            },
            {
                "verse": "Fervens Herculeus Leo,"
            },
            {
                "verse": "Fessus se recipit Faunus et igneos"
            },
            {
                "verse": "Frondosis relevat Heliadum artubus"
            },
            {
                "verse": "Nunc aestus, modo lympha"
            },
            {
                "verse": "Arentem gelida sitim."
            },
            {
                "verse": "Felix deliciis tot locus: at magis"
            },
            {
                "verse": "Ducentis domini munere cum libet,"
            },
            {
                "verse": "Huc paeana canentes"
            },
            {
                "verse": "Phoebo Pieridum choros."
            },
            {
                "verse": "Hic te lesbiaca visere nunc velim"
            },
            {
                "verse": "Solantem cithara nobilis asperos"
            },
            {
                "verse": "Digressus Ariadnes"
            },
            {
                "verse": "Congressusque laboribus"
            },
            {
                "verse": "Partos innumeris; quis ego saepius"
            },
            {
                "verse": "Horrerem metuens, heu tibi, ne gravi"
            },
            {
                "verse": "Succumbas oneri, ni"
            },
            {
                "verse": "Quantas ipsa Cupidinis"
            },
            {
                "verse": "Vires sufficiant spicula noverim"
            },
            {
                "verse": "Expertus, totiens quae vacuo mihi"
            },
            {
                "verse": "Haeserunt lateri, utque"
            },
            {
                "verse": "Inspirat dominae levis"
            },
            {
                "verse": "Surgentes animos aura nec arduis"
            },
            {
                "verse": "In rebus patitur ponere, pendula"
            },
            {
                "verse": "Sed spe detinet usque"
            },
            {
                "verse": "Erectos leviter sinu."
            }
        ],
        [
            {
                "verse": "Heus puer, mihi cessas"
            },
            {
                "verse": "Lentus pocula promere?"
            },
            {
                "verse": "Non quibus scatebris vides"
            },
            {
                "verse": "Arva temperet arida"
            },
            {
                "verse": "Lympha quae tenui procul"
            },
            {
                "verse": "Monte desilit arduo"
            },
            {
                "verse": "Et gratum domino inde"
            },
            {
                "verse": "Iugis irrigat hortulum?"
            },
            {
                "verse": "Hunc vina propere ferens"
            },
            {
                "verse": "Curre Caecuba vel Chia"
            },
            {
                "verse": "Vel quod iis prope collibus"
            },
            {
                "verse": "Dextro numine provenit."
            },
            {
                "verse": "Prosit hic, age, tristem"
            },
            {
                "verse": "Curam extinguere pectoris,"
            },
            {
                "verse": "Curam quae nimio exedit"
            },
            {
                "verse": "Igne nos penitus leves,"
            },
            {
                "verse": "Siqua insederit altius."
            },
            {
                "verse": "O quae virgineum lavis"
            },
            {
                "verse": "Pura corpus in unda"
            },
            {
                "verse": "Nympha, fas laticem sacrum"
            },
            {
                "verse": "Ore ducere languido"
            },
            {
                "verse": "Diluti tibi Libero,"
            },
            {
                "verse": "Qui Nymphas neque dedecet,"
            },
            {
                "verse": "Quae fotu gelido sinu"
            },
            {
                "verse": "Iam lavere perustum"
            },
            {
                "verse": "Flagrantis Semeles Iovi"
            },
            {
                "verse": "Ereptum ex utero deum;"
            },
            {
                "verse": "Fas sitim abluere interim"
            },
            {
                "verse": "Dum Phoebi iubar aureum"
            },
            {
                "verse": "Terris imminet aridis"
            },
            {
                "verse": "Qui per ampla Leonis"
            },
            {
                "verse": "Terga nunc rapidus furit."
            },
            {
                "verse": "Mox, vestris ego poculis"
            },
            {
                "verse": "Refectus citharae manu"
            },
            {
                "verse": "Admota, facili lubens"
            },
            {
                "verse": "Voce carmina dividam."
            },
            {
                "verse": "O quis me potior tunc"
            },
            {
                "verse": "Fundet verba sonantius?"
            },
            {
                "verse": "Dulcem quis melius fidem"
            },
            {
                "verse": "Grato pollice moverit?"
            },
            {
                "verse": "Dicam perpetuo tuos"
            },
            {
                "verse": "Ire tramite rivulos"
            },
            {
                "verse": "Qua loci dominus per"
            },
            {
                "verse": "Doctos duxerit ordines."
            },
            {
                "verse": "Dicam lucidius vitro"
            },
            {
                "verse": "Te stratos super hac et hac"
            },
            {
                "verse": "Iter ferre lapillulos."
            },
            {
                "verse": "Adderem quoque quam levi"
            },
            {
                "verse": "Haec distinxerit arte,"
            },
            {
                "verse": "Qui te praecipue colit"
            },
            {
                "verse": "Franchus pontificum decus."
            },
            {
                "verse": "Illius sed erit locus"
            },
            {
                "verse": "Laudis post alius mihi,"
            },
            {
                "verse": "Unquam si ocia libera"
            },
            {
                "verse": "Nactus vixero vitam"
            },
            {
                "verse": "Musis quae sine dulcibus"
            },
            {
                "verse": "Felle mi sit amarior,"
            },
            {
                "verse": "Illis at comitantibus"
            },
            {
                "verse": "Melle sit mihi dulcior,"
            },
            {
                "verse": "Siquando auspiciis deum"
            },
            {
                "verse": "Meo hanc duxero nutu."
            }
        ],
        [
            {
                "verse": "Dive Latona sate, qui supremi"
            },
            {
                "verse": "Dulce pertentas animum parentis"
            },
            {
                "verse": "Aureo plectro et cithara decorus"
            },
            {
                "verse": "Fratris eburna,"
            },
            {
                "verse": "Tu, poetarum venerandus auctor"
            },
            {
                "verse": "Quem novem circum resident puellae,"
            },
            {
                "verse": "Tu salutari revocas veneno"
            },
            {
                "verse": "Corpora leto,"
            },
            {
                "verse": "Tu procul ventura vides tibique"
            },
            {
                "verse": "Deditus sentit recinentis augur"
            },
            {
                "verse": "Alitis linguas volucrumque pennae"
            },
            {
                "verse": "Praepetis omen,"
            },
            {
                "verse": "Tuque tot late spacium prementem"
            },
            {
                "verse": "Iugerum multa colubrum sagitta"
            },
            {
                "verse": "Sternis: hinc dictos celebrat iuventus"
            },
            {
                "verse": "Pythia ludos."
            },
            {
                "verse": "Hic pedum cursu iaculove primus"
            },
            {
                "verse": "Et potens coestu meliorve disco"
            },
            {
                "verse": "Et catus lingua Esculeae reportat"
            },
            {
                "verse": "Frondis honorem."
            },
            {
                "verse": "Arbore excerptae varia corollae"
            },
            {
                "verse": "Pendulos crines poterant decere,"
            },
            {
                "verse": "Cum tibi non dum propria virerent"
            },
            {
                "verse": "Tempora lauro,"
            },
            {
                "verse": "Quae, tuus quondam iuvenilis ardor,"
            },
            {
                "verse": "Ut simul terris fugiendo inhaesit,"
            },
            {
                "verse": "Sola de cunctis decorat recepta"
            },
            {
                "verse": "Teque tuosque."
            },
            {
                "verse": "Te Claros nec non Pataraea regna"
            },
            {
                "verse": "Teque natalis tua Delos amplis"
            },
            {
                "verse": "Laudibus tollit, colit et verenter"
            },
            {
                "verse": "Delphica tellus."
            },
            {
                "verse": "Phoebe, qui curru nitido per orbem"
            },
            {
                "verse": "In die curris semel et vaganti"
            },
            {
                "verse": "Nocte fulgentis radios sorori"
            },
            {
                "verse": "Porrigis ultro,"
            },
            {
                "verse": "Splendidum mentis mihi lumen atque"
            },
            {
                "verse": "Spiritum reddas modulantis oris"
            },
            {
                "verse": "Ut queam gratis fidibus latinum"
            },
            {
                "verse": "Dicere carmen,"
            },
            {
                "verse": "Quo fere primus docilis modorum"
            },
            {
                "verse": "Daunius vates meditatus aequas"
            },
            {
                "verse": "Protulit laudes tibi feriato"
            },
            {
                "verse": "Secula centum,"
            },
            {
                "verse": "Quove nunc divos puerosve divum,"
            },
            {
                "verse": "Nunc opes regum canit, aut protervae"
            },
            {
                "verse": "Improbis actus stimulis iuventae"
            },
            {
                "verse": "Detegit ignem,"
            },
            {
                "verse": "Aut humi prave vitiis gravatos"
            },
            {
                "verse": "Deprimit multoque levat decore"
            },
            {
                "verse": "Aureos mores, fidicen per omne"
            },
            {
                "verse": "Nobilis aevum."
            },
            {
                "verse": "Fas mihi gressus avide sequenti"
            },
            {
                "verse": "Illius tantum nemorum per alta"
            },
            {
                "verse": "Progredi, quo me meritis decenter"
            },
            {
                "verse": "Frondibus ornes."
            }
        ],
        [
            {
                "verse": "O qui perpetuo nulli vel amore secundus"
            },
            {
                "verse": "Es vel honore mihi,"
            },
            {
                "verse": "Cessure et meritis ullo post tempore nunquam"
            },
            {
                "verse": "Pectore, Daphni, meo,"
            },
            {
                "verse": "Accipe quid mediter vel qua deducere vitae"
            },
            {
                "verse": "Quod reliquum est studeam,"
            },
            {
                "verse": "Ne mihi ad extremum contingat dicere: \"Troio"
            },
            {
                "verse": "Sero in equo sapimus\","
            },
            {
                "verse": "Neve novi quicquam acciderit, quod mente prius non"
            },
            {
                "verse": "Evolvisse queam,"
            },
            {
                "verse": "Sed valeam, siquid veniat spem praeter, id omne"
            },
            {
                "verse": "Apposuisse lucro,"
            },
            {
                "verse": "Sicque utinam faveat divum clementia coeptis"
            },
            {
                "verse": "Propositisque meis,"
            },
            {
                "verse": "Ut mihi per dextrum directa est orbita callem"
            },
            {
                "verse": "Quomodocunque ferar!"
            },
            {
                "verse": "Est duplex hominum genus et via bina per illos"
            },
            {
                "verse": "Ambiviumque itiner,"
            },
            {
                "verse": "Atque utrunque quidem digna se laude tuetur"
            },
            {
                "verse": "Praesidioque suo."
            },
            {
                "verse": "Sunt qui pervigiles ad agenda negotia nati"
            },
            {
                "verse": "Alterum iter teneant,"
            },
            {
                "verse": "Qui patriae tendant et cognatis et amicis"
            },
            {
                "verse": "Ferre salutis opem:"
            },
            {
                "verse": "Magnum opus et cunctis memorabile, quale benigna"
            },
            {
                "verse": "Tu quoque saepe manu"
            },
            {
                "verse": "Tractas et celeri praecurris nomine quosque"
            },
            {
                "verse": "Est tibi cura sequi."
            },
            {
                "verse": "Sunt alii quorum ingeniis est semita miris"
            },
            {
                "verse": "Altera trita modis,"
            },
            {
                "verse": "Quis urbis strepitusque forique frequentia certo"
            },
            {
                "verse": "Grata animo minus est,"
            },
            {
                "verse": "Atque ideo altorum nemorum fluviumque recessus"
            },
            {
                "verse": "Quaerere semper amant,"
            },
            {
                "verse": "Iam quibus inventis dulci requiete fruuntur"
            },
            {
                "verse": "Compositisque bonis."
            },
            {
                "verse": "Nec segnes adeo nihil ut mortalibus ipsi"
            },
            {
                "verse": "Parte sua inveniant:"
            },
            {
                "verse": "His sed in arcano gravium solertia rerum"
            },
            {
                "verse": "Pectore multa viget,"
            },
            {
                "verse": "Qui validum scriptis multo molimine quaerant"
            },
            {
                "verse": "Posteritatis opus."
            },
            {
                "verse": "Quos ego, ut ingenii vires patiuntur, amoenis"
            },
            {
                "verse": "Insequor usque locis"
            },
            {
                "verse": "Et modo per summos dextrum perducere colles"
            },
            {
                "verse": "Nitor in alta pedem,"
            },
            {
                "verse": "Nunc levibus Musis secreta in valle vagari"
            },
            {
                "verse": "Laeta per arva iuvat."
            },
            {
                "verse": "Qualis nempe tuis nodo cum spaciarer in agris,"
            },
            {
                "verse": "Forte ut eram propius,"
            },
            {
                "verse": "His oculis illas vidi properantis aquai"
            },
            {
                "verse": "Leniter ante caput."
            },
            {
                "verse": "E quibus una, sacro postquam invitaverat acrem"
            },
            {
                "verse": "Pellere fonte sitim:"
            },
            {
                "verse": "\"Hinc tibi spes omnis vitae quam concupis\", inquit,"
            },
            {
                "verse": "\"Atque quietis erit."
            },
            {
                "verse": "Haec varios haustus secum et medicamina plura"
            },
            {
                "verse": "Unda salubris habet,"
            },
            {
                "verse": "Tristibus et cunctis animi valet una mederi"
            },
            {
                "verse": "Sollicitudinibus.\""
            },
            {
                "verse": "Dixerat, at flexis genibus veneratus adoro"
            },
            {
                "verse": "Mox ego pronus aquam."
            },
            {
                "verse": "Atque avidus summo tetigi vix ore liquorem,"
            },
            {
                "verse": "Cum subito invaluit"
            },
            {
                "verse": "Maior vivendi curis procul illa voluntas"
            },
            {
                "verse": "Et mihi certa magis,"
            },
            {
                "verse": "Quam mihi dii faxint propriam, ne forte relabar"
            },
            {
                "verse": "Amplius, ut soleo,"
            },
            {
                "verse": "Alterius vitae in fluctus agiterque procellis"
            },
            {
                "verse": "Horridioris aquae."
            }
        ],
        [
            {
                "verse": "Iuli, rure domi foro urbe miles"
            },
            {
                "verse": "Annosus positis quiescit armis,"
            },
            {
                "verse": "Grandaevi renuunt boves aratra,"
            },
            {
                "verse": "Putris in tenui phaselus alga"
            },
            {
                "verse": "Secreta pariter senet quiete."
            },
            {
                "verse": "At quae solvet amore me senectus?"
            },
            {
                "verse": "Non, si Nestorei mihi dabuntur"
            },
            {
                "verse": "Tithonive dies, misellus unquam"
            },
            {
                "verse": "Tantorum inveniam modum laborum."
            },
            {
                "verse": "Heu, duro satius fuit tyranno"
            },
            {
                "verse": "Servire et gemere in tuo, Perille,"
            },
            {
                "verse": "Tauro condite, Gorgonisve vultu"
            },
            {
                "verse": "Obdurescere, pascere et rapacem"
            },
            {
                "verse": "Crebro pectore Caucasi volucrem"
            },
            {
                "verse": "Quam ferre imperium malae puellae."
            },
            {
                "verse": "Nam solus licet ambules beatus"
            },
            {
                "verse": "Et pleno teneas amore fastus,"
            },
            {
                "verse": "Pondus nulla tamen diu puella"
            },
            {
                "verse": "Habet multivola et maligna et audax"
            },
            {
                "verse": "Nec sic flamine summoventur undae"
            },
            {
                "verse": "Ut mentem huic variae premunt procellae."
            },
            {
                "verse": "Obsistam tamen et levem et superbam"
            },
            {
                "verse": "Prece et muneribus minisque nitar"
            },
            {
                "verse": "Firmam tempore reddere et benignam."
            },
            {
                "verse": "Sic molli lapides cavantur unda,"
            },
            {
                "verse": "Sic rubigine conteruntur enses."
            },
            {
                "verse": "Quod si tam validum et potens acumen"
            },
            {
                "verse": "Non profecerit, attamen protervo"
            },
            {
                "verse": "Nulla solvet amore me senectus!"
            }
        ],
        [
            {
                "verse": "Laetus et prudens veluti futurae"
            },
            {
                "verse": "Frugis hoc vobis itiner, sodales,"
            },
            {
                "verse": "Quis viret frondens docili iuventa"
            },
            {
                "verse": "Robur, inibo,"
            },
            {
                "verse": "Atque cultorem segeti feraci"
            },
            {
                "verse": "Cura et omni hunc opera parabo,"
            },
            {
                "verse": "Cuius Actaeae facili seruntur"
            },
            {
                "verse": "Ore Camoenae."
            },
            {
                "verse": "Forsan effoeta quoque iam quid ipse"
            },
            {
                "verse": "Proferam terra, nisi inane pondus"
            },
            {
                "verse": "Pectoris circum penitusque sanguis"
            },
            {
                "verse": "Frigidus obstet."
            },
            {
                "verse": "Alter o saltem medio superbi"
            },
            {
                "verse": "Pulveris cursu vagus usque rector,"
            },
            {
                "verse": "Carcere effusis adero sub ipsa"
            },
            {
                "verse": "Fine laborum;"
            },
            {
                "verse": "Fungar in duro vice cotis ense"
            },
            {
                "verse": "Quae secandi expers valet hunc acutum"
            },
            {
                "verse": "Reddere et tantum bene gratulabor"
            },
            {
                "verse": "Muneris acti."
            },
            {
                "verse": "O diem laetam, mihi cum locuto"
            },
            {
                "verse": "Talibus tecum liceat profari"
            },
            {
                "verse": "Docte sermones utriusque linguae,"
            },
            {
                "verse": "Dulcis amice"
            },
            {
                "verse": "Iule, nunc Phoebi es meritus parentis"
            },
            {
                "verse": "Filius dici bene qui senatu"
            },
            {
                "verse": "Splenduit quondam Veneto sed ille,"
            },
            {
                "verse": "Gratus Olympo,"
            },
            {
                "verse": "Nuper, heu, nobis nebulae recessu"
            },
            {
                "verse": "Candidae raptus superisque sydus"
            },
            {
                "verse": "Redditum et stellis iterum suoque"
            },
            {
                "verse": "Sole renidet."
            }
        ],
        [
            {
                "verse": "Ne forte, Glycere, infima"
            },
            {
                "verse": "Herbarum videar non male olentium,"
            },
            {
                "verse": "Quae nunc exiguum tibi"
            },
            {
                "verse": "Devoti venio munus amiculi,"
            },
            {
                "verse": "Me quondam domino puer"
            },
            {
                "verse": "Dum mensam variis replet odoribus"
            },
            {
                "verse": "Dilapsus pede lubrico"
            },
            {
                "verse": "Haerentem teneris induit artubus."
            },
            {
                "verse": "Hinc illud redolet mihi"
            },
            {
                "verse": "Perfusum foliis ambrosiae decus"
            },
            {
                "verse": "Quod non per tenuis crocus"
            },
            {
                "verse": "Flores nec sua per lilia reddere"
            },
            {
                "verse": "Narcissi poterit dolor;"
            },
            {
                "verse": "Sed nec purpurei vulnus Adonidis"
            },
            {
                "verse": "Unquam praestiterit, licet"
            },
            {
                "verse": "Amentis madeat sanguine Cypriae."
            },
            {
                "verse": "Nam motum graviter ferunt"
            },
            {
                "verse": "Bellorum dominum quod Cynareium"
            },
            {
                "verse": "Et silvas coleret Venus"
            },
            {
                "verse": "Mox aprum rabidis fulminibus trucem"
            },
            {
                "verse": "Misisse ut lueret miser"
            },
            {
                "verse": "Crudeli iuvenis gaudia funere;"
            },
            {
                "verse": "Cuius cum gemitum dea"
            },
            {
                "verse": "Sensisset, tenui, forte ut erat, thoro"
            },
            {
                "verse": "Nudum prosiliens pedem"
            },
            {
                "verse": "Impegit rubidis sentibus inscia"
            },
            {
                "verse": "Albentemque prius rosam"
            },
            {
                "verse": "Permixto exanimis sanguine Adonei"
            },
            {
                "verse": "Infecit Veneris cruor."
            },
            {
                "verse": "Quae, quanvis Tyrio murice clarius"
            },
            {
                "verse": "Passim praeniteat, tamen"
            },
            {
                "verse": "Ne mecum velit illudere naribus:"
            },
            {
                "verse": "Nam, seu me viridem levi"
            },
            {
                "verse": "Umbra, seu rapidis solibus aridam"
            },
            {
                "verse": "Molli contuderis manu,"
            },
            {
                "verse": "Spirabunt pariter protinus omnia,"
            },
            {
                "verse": "Quis aulam domini puer"
            },
            {
                "verse": "Unguentarius aspersit Amaracus."
            }
        ],
        [
            {
                "verse": "Aestatem nonam agimus vita"
            },
            {
                "verse": "Ex quo, mercede tua, contigit"
            },
            {
                "verse": "Ut non caderem saucius igneo"
            },
            {
                "verse": "Ictu, quo praesens mihi pectori"
            },
            {
                "verse": "Amor exitium durus inusserat"
            },
            {
                "verse": "Atque ipse levatus premerer tamen"
            },
            {
                "verse": "Hoc perpetuo vulnere, quod mihi"
            },
            {
                "verse": "Corde proprio foveo carius;"
            },
            {
                "verse": "Quo sine vitam ducere non velim"
            },
            {
                "verse": "Nec, si imperio orbis donarer,"
            },
            {
                "verse": "Hoc grato valeam igne carere"
            },
            {
                "verse": "Qui te non minus acris adurit,"
            },
            {
                "verse": "Quam mihi flammas verset in ossibus."
            },
            {
                "verse": "Nec tua me tantum species movet"
            },
            {
                "verse": "Aut varias admiror tantum"
            },
            {
                "verse": "Quas bene tractas Palladis artes,"
            },
            {
                "verse": "Nec verborum mellifluus lepos"
            },
            {
                "verse": "Ingenuo additus usque pudori"
            },
            {
                "verse": "Pertentat nobis mentem aeque ut"
            },
            {
                "verse": "Incorrupta et non violabilis"
            },
            {
                "verse": "Ulla arte fides quaque vicissim"
            },
            {
                "verse": "Me studiis observas mutuis"
            },
            {
                "verse": "Ut te paribus prosequor animis."
            },
            {
                "verse": "Talis tu, mea Glycere, semper"
            },
            {
                "verse": "Haerebis mihi; teque tuosque"
            },
            {
                "verse": "Mores istos et virtutum"
            },
            {
                "verse": "Egregium decus hosque decoris"
            },
            {
                "verse": "Divini specimen vultus et quae"
            },
            {
                "verse": "Egeris aut bene dixeris unquam"
            },
            {
                "verse": "Haud fraudavero merita laude"
            },
            {
                "verse": "Proque virili parte reponam"
            },
            {
                "verse": "In bene memorem posteritatem."
            }
        ],
        [
            {
                "verse": "Cur non, vix quoniam repsimus arduos"
            },
            {
                "verse": "Colles, in viridi gramine paululum"
            },
            {
                "verse": "Hac sub non temere, Iule, recumbimus"
            },
            {
                "verse": "Frondentum nemorum coma?"
            },
            {
                "verse": "Quam circum feriens aura remurmurat"
            },
            {
                "verse": "Aestivum et varios ingerit auribus"
            },
            {
                "verse": "Concentus avium prae quibus omnium"
            },
            {
                "verse": "Contemnas hominum modos."
            },
            {
                "verse": "Sive antrum potius hoc iuvat ingredi"
            },
            {
                "verse": "Cuius iam veneror fronte silentium,"
            },
            {
                "verse": "Seu frons purus aquis ille sonantibus"
            },
            {
                "verse": "Ad se nos prius expetit."
            },
            {
                "verse": "Hic en illa feram quae fidibus tibi"
            },
            {
                "verse": "Iampridem cupio iungere carmina"
            },
            {
                "verse": "Quae, fallit nisi me nunc animus, levent"
            },
            {
                "verse": "Aegram sollicitudinem"
            },
            {
                "verse": "Quae, desyderio te patris optimi"
            },
            {
                "verse": "Affectum retinens, ipsa quiescere"
            },
            {
                "verse": "Non unquam patitur, fusa perenniter"
            },
            {
                "verse": "Artus usque per intimos."
            },
            {
                "verse": "Et quis non graviter perpetuo ferat"
            },
            {
                "verse": "Iacturam capitis quod foret omnibus"
            },
            {
                "verse": "Et praestans adeo tanque reduceret"
            },
            {
                "verse": "Virtutum solidum decus?"
            },
            {
                "verse": "Quis mortalibus hanc numinis abditam"
            },
            {
                "verse": "Lucem non doleat, quae speciem deum"
            },
            {
                "verse": "Secum nescioquam ferre tuentibus"
            },
            {
                "verse": "Cunctis indicium daret?"
            },
            {
                "verse": "Verum utque graves dura revolverint"
            },
            {
                "verse": "Nobis fata vices quas lachrymis nihil"
            },
            {
                "verse": "Immutare queas, est aliquis tamen"
            },
            {
                "verse": "Solandi miseros modus,"
            },
            {
                "verse": "Vel te praecipuus quem dolor attinet,"
            },
            {
                "verse": "Cui tristis merito pectoris intimum"
            },
            {
                "verse": "Semper cura recens dilacerat neque"
            },
            {
                "verse": "Ullo tempore deserit."
            },
            {
                "verse": "Hunc ergo gemina nunc acie parum,"
            },
            {
                "verse": "Qui circum tenuis volvitur, aethera"
            },
            {
                "verse": "Contemplator et hinc suscipe, quam potes,"
            },
            {
                "verse": "Aeternam superum domum."
            },
            {
                "verse": "Illhinc, ut perhibent qui proprius deos"
            },
            {
                "verse": "Attingunt animis, aetheream scias"
            },
            {
                "verse": "Mentis sydereae particulam dari"
            },
            {
                "verse": "Labis corporeae oblitis,"
            },
            {
                "verse": "Quam, donec minimum libera vinculis"
            },
            {
                "verse": "Humanis fuerit siquis et integram"
            },
            {
                "verse": "Servare et vacuam flagitiis queat,"
            },
            {
                "verse": "Huic tandem facilis patet"
            },
            {
                "verse": "In coelum reditus, quo solitum loco"
            },
            {
                "verse": "Aevum perpetuo cum superis agat,"
            },
            {
                "verse": "Qua per sydeream lacteus enitet"
            },
            {
                "verse": "Mondo circulus orbitam."
            },
            {
                "verse": "Haec sedes pariter continuo piis"
            },
            {
                "verse": "Decreta est, sed eam praecipue colunt"
            },
            {
                "verse": "Siqui pro patria mentis acumine"
            },
            {
                "verse": "Quaevis gnaviter egerint."
            },
            {
                "verse": "Hanc ergo ut tenuit protinus emicans"
            },
            {
                "verse": "E putri genitor mole beatior,"
            },
            {
                "verse": "Tum qui pro meritis talibus antea"
            },
            {
                "verse": "Illhuc intulerant pedem"
            },
            {
                "verse": "Omnes coelicolis plaudere reddito"
            },
            {
                "verse": "Pro se quisque student et medium sacro"
            },
            {
                "verse": "Ipsum concilio restituunt ubi"
            },
            {
                "verse": "Nectar perpetuum bibat"
            },
            {
                "verse": "Quod tantum superis ducere contigit"
            },
            {
                "verse": "Aut iis qui similes se superis ita"
            },
            {
                "verse": "In terris statuere ut penitus grave"
            },
            {
                "verse": "Detrectare iugum queant."
            },
            {
                "verse": "Felices animae quis hominum modo"
            },
            {
                "verse": "Suspexisse datum est altius ut sibi"
            },
            {
                "verse": "Non solum, at patriae se quoque et omnibus"
            },
            {
                "verse": "Natas esse putaverint,"
            },
            {
                "verse": "Inter quas animis ille benignior"
            },
            {
                "verse": "Cunctis extiterat, dum propius fuit"
            },
            {
                "verse": "Nobis, syderibus nunc magis omnibus"
            },
            {
                "verse": "Sydus conspicuum nitet!"
            },
            {
                "verse": "Haec sunt quae brevibus, Iule, resumere"
            },
            {
                "verse": "E multis potui, sed, quoniam super"
            },
            {
                "verse": "Sunt plura et pariter nos modo surgere"
            },
            {
                "verse": "Inclinans monuit dies,"
            },
            {
                "verse": "Tu quod subsequitur, nam potes, his gravi"
            },
            {
                "verse": "Annectas studio sicque putaveris"
            },
            {
                "verse": "Nil abs te fieri sanctius ac patri"
            },
            {
                "verse": "Te sic esse simillimum."
            }
        ],
        [
            {
                "verse": "Salve, Ursine, recens historiae decus,"
            },
            {
                "verse": "Qui scriptis Venetam rem decoras tuis"
            },
            {
                "verse": "Seu terra, egregius, sive gerant mari"
            },
            {
                "verse": "Pacem et praelia dicere."
            },
            {
                "verse": "Ad te nos alacres Pieridum chorus"
            },
            {
                "verse": "Pimpleo voluit mittere vertice"
            },
            {
                "verse": "Ut sedem meritam, quam tibi dedicant,"
            },
            {
                "verse": "Nostris iam muneris scias."
            },
            {
                "verse": "Tu scriptis medius grandiloquis Titi"
            },
            {
                "verse": "Et Crispi propriis, iudice Apolline,"
            },
            {
                "verse": "Sic utrunque refers gratus ut omnium"
            },
            {
                "verse": "Veracem sequeris fidem."
            }
        ],
        [
            {
                "verse": "Quo me vix lachrimis loqui"
            },
            {
                "verse": "Conantem revocas, docte Leonice,"
            },
            {
                "verse": "Ut qua iam solitus lyra"
            },
            {
                "verse": "Lusus in iuvenes ludere virginum"
            },
            {
                "verse": "Hac, heu, dura sodalium"
            },
            {
                "verse": "Lugenti moduler funera naenia?"
            },
            {
                "verse": "Quondam flebiliter canens"
            },
            {
                "verse": "Aequales teneris ponere compulit"
            },
            {
                "verse": "Sappho verticibus comam"
            },
            {
                "verse": "Dum carae Libitinam celeres nimis"
            },
            {
                "verse": "Iniecisse manus dolet"
            },
            {
                "verse": "Timadae. Iuvenem haec nuper amabili"
            },
            {
                "verse": "Nodo nexueram pium"
            },
            {
                "verse": "Et nunc ipsa pari saucia vulnere"
            },
            {
                "verse": "Et taedas et hymen parans"
            },
            {
                "verse": "Sperabat fore felicius omnia,"
            },
            {
                "verse": "Cum illi Parca fugacia"
            },
            {
                "verse": "Velox colligere stamina turbidae"
            },
            {
                "verse": "Furvum Persephones thorum"
            },
            {
                "verse": "Fulgenti thalamo praetulit invida."
            },
            {
                "verse": "Quid mirum faciles nurus"
            },
            {
                "verse": "Expressa aeolio carmina barbito"
            },
            {
                "verse": "Movisse, e propriis feras"
            },
            {
                "verse": "Silvestres trahere blanda cubilibus!"
            },
            {
                "verse": "Non nobis ea vis neque,"
            },
            {
                "verse": "Quanquam sub tenero pectore nobilis"
            },
            {
                "verse": "Virtus occidit et labor"
            },
            {
                "verse": "Immensus referens iam prope praemia,"
            },
            {
                "verse": "Luctu possumus hanc levem"
            },
            {
                "verse": "Saltem quo volumus flectere voculam."
            },
            {
                "verse": "Sed quis vos iuvenes satis"
            },
            {
                "verse": "Digne ornaverit? Heu, quis lachrymis satis"
            },
            {
                "verse": "Tunc indulgeat, ut gravi"
            },
            {
                "verse": "Ictu te lacerum viderit, Atticae"
            },
            {
                "verse": "Linguae non modicum decus"
            },
            {
                "verse": "Caris ante diem rapte parentibus,"
            },
            {
                "verse": "Andrelles, patriaeque? Quis"
            },
            {
                "verse": "Non iam firma parum duxerit omnia"
            },
            {
                "verse": "Humana et lachrymabilis"
            },
            {
                "verse": "Fortunae miseris subdita casibus,"
            },
            {
                "verse": "Qui, Brenti, te animal procul"
            },
            {
                "verse": "Ab dulcis patria, tacte virilibus"
            },
            {
                "verse": "Vix annis, violentius"
            },
            {
                "verse": "Efflasse audierit, Pieridum sacram"
            },
            {
                "verse": "Graiarum et Latialium"
            },
            {
                "verse": "Et morum pariter nobilium domum?"
            },
            {
                "verse": "Heu mortalibus optima"
            },
            {
                "verse": "Ut raptim fugiunt! Vivere qui cupis"
            },
            {
                "verse": "Felix credere desinas"
            },
            {
                "verse": "Humanis nimium conditionibus."
            }
        ],
        [
            {
                "verse": "O grandes referens avos imago"
            },
            {
                "verse": "Gentilis proprio indolis decore,"
            },
            {
                "verse": "Virtuti quoque patriae superstes"
            },
            {
                "verse": "Spes et exoriens decus tuorum,"
            },
            {
                "verse": "Pandulfe, en tibi quantacunque nervis"
            },
            {
                "verse": "Conatur mea barbitos sonoris"
            },
            {
                "verse": "Offert se nec habet magis quod optet,"
            },
            {
                "verse": "Quam siquid tibi mulceat quod aurem"
            },
            {
                "verse": "Interdum moduletur et quod atras,"
            },
            {
                "verse": "Siquae sint, valeat levare curas;"
            },
            {
                "verse": "Si tanto tamen haec potest honore"
            },
            {
                "verse": "Dignari, superum annuente rege,"
            },
            {
                "verse": "Ut non nil iuvando prosit,"
            },
            {
                "verse": "In te non alia licet feratur"
            },
            {
                "verse": "Gratia nisi qua fidelis olim"
            },
            {
                "verse": "In Persam dominum manus potentem,"
            },
            {
                "verse": "Quae cum nil aliud valeret, illi,"
            },
            {
                "verse": "In promptu quod erat, verenter undam"
            },
            {
                "verse": "Haustam fonticulo obtulit propinquo."
            },
            {
                "verse": "Quod rex non mage vilitate munus"
            },
            {
                "verse": "Quam rem ex animo atque mente prorsum"
            },
            {
                "verse": "Metitus pariter recepit illum"
            },
            {
                "verse": "Affectum bene, qui dedit, remittens."
            },
            {
                "verse": "Qua freti ratione tum corollis"
            },
            {
                "verse": "Tum pomis quoque vilibusve libis"
            },
            {
                "verse": "Magnos agricolae deos adorant."
            },
            {
                "verse": "Nec fas est dare pauperem quod ultra"
            },
            {
                "verse": "Si det est grave: computant et ipsi"
            },
            {
                "verse": "Tunc census hominum nec est probata"
            },
            {
                "verse": "Res divis magis ulla quam voluntas."
            },
            {
                "verse": "Hanc autem tibi iam diu dicatam"
            },
            {
                "verse": "Prae me carminibus fero, sed haec sint"
            },
            {
                "verse": "Num illi consona, quem velim, decori"
            },
            {
                "verse": "Expecto dubius quid ore librent"
            },
            {
                "verse": "Docto qui facilem colunt Minervam."
            }
        ],
        [
            {
                "verse": "Quid mihi tecum, Venus, esse dicam,"
            },
            {
                "verse": "Quae novo rursus iecur igne tentes,"
            },
            {
                "verse": "Septimum cuius properavit aetas"
            },
            {
                "verse": "Claudere lustrum?"
            },
            {
                "verse": "Desinas, quaeso; Glycere sat ipsa est"
            },
            {
                "verse": "Una quo memet meus urat ardor"
            },
            {
                "verse": "Et mihi nil est reliquum quod alter"
            },
            {
                "verse": "Occupet ignis."
            },
            {
                "verse": "Ille mi totis furit in medullis,"
            },
            {
                "verse": "Nullius supra venientis undae"
            },
            {
                "verse": "Impetu sperans minui, nec ulla"
            },
            {
                "verse": "Crescere flamma."
            },
            {
                "verse": "Tu modo firmum propriumque faxis"
            },
            {
                "verse": "Munus id quo iam satis et super me,"
            },
            {
                "verse": "Diva, ditasti, nihil est ut ultra"
            },
            {
                "verse": "Amplius addas."
            },
            {
                "verse": "Quin tibi, nodo religatus uno,"
            },
            {
                "verse": "Arctius multo propriusque semper"
            },
            {
                "verse": "Haeream quam si varios in usus"
            },
            {
                "verse": "Differar idem."
            }
        ],
        [
            {
                "verse": "Sedebat alto pectore iandiu"
            },
            {
                "verse": "Curis solutum cor, Glycere, mihi"
            },
            {
                "verse": "Vitamque partitum per artus"
            },
            {
                "verse": "Corporeos vacuam ferebat,"
            },
            {
                "verse": "Donec venustis de superis tui"
            },
            {
                "verse": "Coelestis oris perpetuum decus"
            },
            {
                "verse": "Huc se per ardentis ocellos"
            },
            {
                "verse": "Imperiis gravibus recepit."
            },
            {
                "verse": "Quis illud actum continuo meum"
            },
            {
                "verse": "Cor me relinquit sedeque nudulum"
            },
            {
                "verse": "Prima evolat, mox se beati"
            },
            {
                "verse": "Pectoris in gremium recondit"
            },
            {
                "verse": "Illhicque tecum quin adeo potest"
            },
            {
                "verse": "Paulatim ut almo depulerit tuum"
            },
            {
                "verse": "Cor dulce templo, quo meus nunc"
            },
            {
                "verse": "Spiritus ipse sedet sacerdos."
            },
            {
                "verse": "At exul illhinc id simul ac mihi"
            },
            {
                "verse": "Inane sentit pectus, amabili"
            },
            {
                "verse": "Festinat ingressum volatu"
            },
            {
                "verse": "Tam modicis vacuisque nidis."
            },
            {
                "verse": "Hinc ille nobis mutuus est amor,"
            },
            {
                "verse": "Hinc sensus unus quo, Glycere, modo"
            },
            {
                "verse": "Pendemus haerentes et alter"
            },
            {
                "verse": "Vivimus alterius sub aura."
            }
        ],
        [
            {
                "verse": "Septimi et Fusci, veterum ac recentum"
            },
            {
                "verse": "Impari lingua celebres poetae"
            },
            {
                "verse": "Et mihi multum unanimi sodales"
            },
            {
                "verse": "Pectore iuncti,"
            },
            {
                "verse": "Lene deductum lepidumque carmen"
            },
            {
                "verse": "Lydii vatis dominam canentis"
            },
            {
                "verse": "Lauream num vos moveat parumper"
            },
            {
                "verse": "Scire laboro."
            },
            {
                "verse": "Me quidem cultum quotiens volumen"
            },
            {
                "verse": "Illud est sumptum manibus perenni"
            },
            {
                "verse": "Et nova quadam totiens legentem"
            },
            {
                "verse": "Detinet arte,"
            },
            {
                "verse": "Seu per affectus animum potentis,"
            },
            {
                "verse": "Seu per miram speciem moratur,"
            },
            {
                "verse": "Sive detentum dominae beatis"
            },
            {
                "verse": "Moribus explet."
            },
            {
                "verse": "Inter et primos adeo videtur"
            },
            {
                "verse": "Inseri vates voluisse ut ullis"
            },
            {
                "verse": "Quippe, vel paucis merito secundum"
            },
            {
                "verse": "Esse negarim."
            }
        ],
        [
            {
                "verse": "O felix ter et amplius ille"
            },
            {
                "verse": "Quem nescia curarum mens potest"
            },
            {
                "verse": "Nectere levibus Pieridum choris"
            },
            {
                "verse": "Neque honustum multa merce alto"
            },
            {
                "verse": "Committit pelago neque medias"
            },
            {
                "verse": "Per caedes vadentem adversis"
            },
            {
                "verse": "Hostibus opponit truculentis,"
            },
            {
                "verse": "Dudumque minus populari aurae"
            },
            {
                "verse": "Regumque inhians opibus Musa"
            },
            {
                "verse": "Secreto tenuem accipit antro."
            },
            {
                "verse": "Ut iuvat hunc pede tangere solido"
            },
            {
                "verse": "Paucis pervia loca et audire"
            },
            {
                "verse": "Insolitas voces ac vultus"
            },
            {
                "verse": "Divorum prope et ora tueri"
            },
            {
                "verse": "Iamque oriri et crescere vatem"
            },
            {
                "verse": "Ad bene memores usque nepotes"
            },
            {
                "verse": "Venturum ampla laude superstitem;"
            },
            {
                "verse": "Quale te modo vidimus omni"
            },
            {
                "verse": "Sollicitudine, Fusce, solutum"
            },
            {
                "verse": "Fluvii ad Permessi secessus"
            },
            {
                "verse": "Implicitum choreis Musarum,"
            },
            {
                "verse": "Dum illhuc saucius et male firmus"
            },
            {
                "verse": "Vix haustum veni ipse salubres"
            },
            {
                "verse": "Lymphas, animae quibus extinguerem"
            },
            {
                "verse": "Ardores et abluerem quod mihi"
            },
            {
                "verse": "Amor impressit vulnus, Amor qui"
            },
            {
                "verse": "Acrius ubi me solito corripit"
            },
            {
                "verse": "Festinans heu totas huc faces"
            },
            {
                "verse": "Atque pharetram congerit, unius"
            },
            {
                "verse": "Vultus Glyceres innixus ope."
            }
        ],
        [
            {
                "verse": "Quis novae tantus mihi mentis ardor"
            },
            {
                "verse": "Incidit? Quidnam meditare mecum,"
            },
            {
                "verse": "Grata testudo, viridi sub umbra"
            },
            {
                "verse": "Dulce referre?"
            },
            {
                "verse": "Hic locus certe taciturnus undas"
            },
            {
                "verse": "Propter invitat vitreas et omnes"
            },
            {
                "verse": "Ecce ventosi cecidere passim"
            },
            {
                "verse": "Murmuris aurae"
            },
            {
                "verse": "Et mihi Phoebum tenuem per auram"
            },
            {
                "verse": "Cernere ex alto videor; quid ergo?"
            },
            {
                "verse": "An ne Phoebeos moniti canemus"
            },
            {
                "verse": "Forsitan ignes?"
            },
            {
                "verse": "Ut levem cursu celeri secutus"
            },
            {
                "verse": "Anxius Daphnen retinente dextra"
            },
            {
                "verse": "Pene praeduro doluit fugacem"
            },
            {
                "verse": "Cortice cingi;"
            },
            {
                "verse": "Ut graves illi Clymene dolores"
            },
            {
                "verse": "Sustulit natum Phaetonta; ut ipse"
            },
            {
                "verse": "Pavit Admeti pecudes agresti"
            },
            {
                "verse": "Tectus amictu;"
            },
            {
                "verse": "Ut suos irae impatiens protervae"
            },
            {
                "verse": "Acribus fixit iaculis amores"
            },
            {
                "verse": "Utque detecto dedit ales index"
            },
            {
                "verse": "Crimine poenas."
            },
            {
                "verse": "Nam deo quondam famulans amanti"
            },
            {
                "verse": "Detulit lingua volucris loquaci"
            },
            {
                "verse": "Alter ut grato in gremio teneret"
            },
            {
                "verse": "Forte Coronin;"
            },
            {
                "verse": "Voce qua Phoebo solitus nitenti"
            },
            {
                "verse": "Excidit vultu color et superne"
            },
            {
                "verse": "Semper optatam speciem videri"
            },
            {
                "verse": "Exuit omnem,"
            },
            {
                "verse": "Quin manu excussae citharae decentes"
            },
            {
                "verse": "Leveque plectrum digitis et ipsa,"
            },
            {
                "verse": "Heu nefas, laurus capiti decoro"
            },
            {
                "verse": "Lapsa pependit."
            },
            {
                "verse": "Acre tum cornu solidumque flexis"
            },
            {
                "verse": "Pronus incurvat genibus superque"
            },
            {
                "verse": "Aptat extento arcitenens acuta"
            },
            {
                "verse": "Spicula nervo."
            },
            {
                "verse": "Mox et intendens oculos in uno"
            },
            {
                "verse": "Haeret obtutu miseraeque pectus"
            },
            {
                "verse": "Traiicit, sancto totiens quod ante"
            },
            {
                "verse": "Presserat ore."
            },
            {
                "verse": "Non leve exemplum ut maneant puellae"
            },
            {
                "verse": "Usque promissis, fidei nec unquam"
            },
            {
                "verse": "Termino aberrent, statuit prius quen-"
            },
            {
                "verse": "Cunque Cupido!"
            },
            {
                "verse": "Ultimos ergo gemitus ab imo"
            },
            {
                "verse": "Corde confosso dedit icta, supplex"
            },
            {
                "verse": "Innocens nequid pateretur infans"
            },
            {
                "verse": "Matris in alvo."
            },
            {
                "verse": "Tum gravis circum invalidos repente"
            },
            {
                "verse": "Corporis sensus requies oborta et"
            },
            {
                "verse": "Semita infernas animae reclusa est"
            },
            {
                "verse": "Dura sub umbras."
            },
            {
                "verse": "At deo tristis simulac imago"
            },
            {
                "verse": "Impie nati pereuntis una"
            },
            {
                "verse": "Atque respersi subiit peremptae"
            },
            {
                "verse": "Sanguine matris,"
            },
            {
                "verse": "Illico saeve nimis expetitae"
            },
            {
                "verse": "Poenitet poenaeque necisque amantem"
            },
            {
                "verse": "Seque, tam promptas volucri quod aures"
            },
            {
                "verse": "Praebuit, odit."
            },
            {
                "verse": "Quid sequens dicam? Medicas ut artis"
            },
            {
                "verse": "Saepe tentarit trepidansque frustra"
            },
            {
                "verse": "Ipse fomento incolumem salubri est"
            },
            {
                "verse": "Reddere nixus;"
            },
            {
                "verse": "Aut ut immensi memorem doloris"
            },
            {
                "verse": "Indicem prisco spolians nitore"
            },
            {
                "verse": "Inter albentis vetuit volantes"
            },
            {
                "verse": "Vivere corvum;"
            },
            {
                "verse": "Aut ut exemptis lachrymis acerbo"
            },
            {
                "verse": "Funeri, extremum quod amans valeret,"
            },
            {
                "verse": "Iusta persolvens gemitu supremo"
            },
            {
                "verse": "Cuncta replerit."
            },
            {
                "verse": "Ille et ereptum lacero parentis"
            },
            {
                "verse": "Ventre Chironi puerum sub alta"
            },
            {
                "verse": "Antra tum vitae celebri magistro"
            },
            {
                "verse": "Misit alendum."
            },
            {
                "verse": "Qui simul caro teneris alumno"
            },
            {
                "verse": "Nexibus linguam senior resolvit,"
            },
            {
                "verse": "Imbuit primum leviter virili"
            },
            {
                "verse": "Pectora sensu."
            },
            {
                "verse": "Inde mox illi validas potentum"
            },
            {
                "verse": "Laetus herbarum fructicumque vires"
            },
            {
                "verse": "Omnium et totum penitus medendi"
            },
            {
                "verse": "Protulit usum,"
            },
            {
                "verse": "Nanque morborum perhibent latentes"
            },
            {
                "verse": "Rite cum signis docuisse causas"
            },
            {
                "verse": "Quave mortales ope laesa possent"
            },
            {
                "verse": "Membra levari,"
            },
            {
                "verse": "Sive opus ferro ora putris"
            },
            {
                "verse": "Ulceris scindi, fragiles vel artus"
            },
            {
                "verse": "Erigi, lentove patens foveri"
            },
            {
                "verse": "Unguine vulnus,"
            },
            {
                "verse": "Seu forent fessis graviter, priusquam"
            },
            {
                "verse": "Ferverent aestu interiore, danda"
            },
            {
                "verse": "Quae salutari resoluta miscent"
            },
            {
                "verse": "Pocula succo."
            },
            {
                "verse": "Hinc ad occultas reserasse fertur"
            },
            {
                "verse": "Semifer voces aditus et illum"
            },
            {
                "verse": "Saepe per sacras magici tulisse"
            },
            {
                "verse": "Carminis artes,"
            },
            {
                "verse": "Iam quibus fretus iuvenis potenter"
            },
            {
                "verse": "Non modo affectis opifex adesse,"
            },
            {
                "verse": "Sistere et fatum valuit, sed intra"
            },
            {
                "verse": "Limina quondam"
            },
            {
                "verse": "Ausus horrendi penetrare Leti"
            },
            {
                "verse": "Inde mortalem scelerum novercae"
            },
            {
                "verse": "Arte discerptum rediens avaro"
            },
            {
                "verse": "Abstulit Horco."
            },
            {
                "verse": "O mihi siquis deus annuisset"
            },
            {
                "verse": "Ut vel expertus pater ipse Chiron"
            },
            {
                "verse": "Impotens vel Phoenigena hoc sub aevo"
            },
            {
                "verse": "Duceret annos,"
            },
            {
                "verse": "Quae preces supplex manibus supinis"
            },
            {
                "verse": "Funderem vel quis gravibus tenerer"
            },
            {
                "verse": "Protinus votis utriusque sanctum"
            },
            {
                "verse": "Numen adorans,"
            },
            {
                "verse": "Ut meae, saevo quotiens dolore"
            },
            {
                "verse": "Angitur, praesto dominae benigni"
            },
            {
                "verse": "Afforent, quo tunc fugeret revulsus"
            },
            {
                "verse": "Corpore languor,"
            },
            {
                "verse": "Qui simul torquet miseram per omnes"
            },
            {
                "verse": "Fertur heu repens velut anguis, artus"
            },
            {
                "verse": "Atque mox cunctos populatus aufert"
            },
            {
                "verse": "Pectore sensus!"
            },
            {
                "verse": "Hei, mihi quo tunc animus labantis"
            },
            {
                "verse": "Victus inspecta specie recedit,"
            },
            {
                "verse": "Quo mihi defecta abeunt relicto"
            },
            {
                "verse": "Membra vigore?"
            },
            {
                "verse": "Sed satis, nam me lachrymae, quod ultra est,"
            },
            {
                "verse": "Iam meae fari impediunt mihique"
            },
            {
                "verse": "Pene, singultu subeunte, vocis"
            },
            {
                "verse": "Clauditur usus."
            }
        ],
        [
            {
                "verse": "Antoni, quoniam Patavi cessare sub urbe"
            },
            {
                "verse": "Iam nimium videor,"
            },
            {
                "verse": "Accipe quae valeant hic me per cuncta morari"
            },
            {
                "verse": "Tempora iure suo."
            },
            {
                "verse": "Huc ego digressus vix e puerilibus annis"
            },
            {
                "verse": "Patre iubente adii,"
            },
            {
                "verse": "Quo primum tenerae legi mihi cara sodales"
            },
            {
                "verse": "Pignora amicitiae."
            },
            {
                "verse": "Quos super adiunxi grata quoque lege fidelis"
            },
            {
                "verse": "Servitium dominae."
            },
            {
                "verse": "Tum veterum a primo consuevi tempore mentem"
            },
            {
                "verse": "Excoluisse modis."
            },
            {
                "verse": "An pauca ingressus videor: studiumque et amorem"
            },
            {
                "verse": "Atque sodalitium?"
            },
            {
                "verse": "E quibus unum unquam siquis mihi dempserit, ambos"
            },
            {
                "verse": "Dempserit ille oculos."
            },
            {
                "verse": "Quantum est ingratas animo deponere curas"
            },
            {
                "verse": "Dulcibus alloquiis"
            },
            {
                "verse": "Aut cum prudentis socios convenimus aut cum"
            },
            {
                "verse": "Lenibus accipimur"
            },
            {
                "verse": "Blanditiis grate dominae, quibus omnia nobis"
            },
            {
                "verse": "Esse minora putes!"
            },
            {
                "verse": "Illud et est quantum quodam tenus isse nec altam"
            },
            {
                "verse": "Extimuisse viam,"
            },
            {
                "verse": "Qua tantum subeas ut vulgus inaniter infra"
            },
            {
                "verse": "Repere despicias!"
            },
            {
                "verse": "Haec sunt quae longa a patria, dulcissima quanvis"
            },
            {
                "verse": "Sit, retinere queant."
            }
        ],
        [
            {
                "verse": "Laetius vitam perages, amice"
            },
            {
                "verse": "Campe, si nullis teneare vinclis"
            },
            {
                "verse": "Quae parum cautis animis Cupido"
            },
            {
                "verse": "Tendere suevit."
            },
            {
                "verse": "Dulcius curis nihil est solutis"
            },
            {
                "verse": "Et nihil contra gravius putandum"
            },
            {
                "verse": "Quam vago obducta involucri subinde"
            },
            {
                "verse": "Mente teneri."
            },
            {
                "verse": "Si tibi cordi tamen hoc et una"
            },
            {
                "verse": "Haec tibi insedit penitus voluntas,"
            },
            {
                "verse": "Liberum dedi caput et sub arcta"
            },
            {
                "verse": "Vincula mitti,"
            },
            {
                "verse": "Hanc tibi saltem dominam parato"
            },
            {
                "verse": "Quae iugo tecum parili feratur,"
            },
            {
                "verse": "Servitus cui nec gravis esse possit"
            },
            {
                "verse": "Imperiumque;"
            },
            {
                "verse": "Quae nihil prae te cupiat nihilque"
            },
            {
                "verse": "Alterum quicquam velit atque soli"
            },
            {
                "verse": "Haereat semper tibi, semper abs te"
            },
            {
                "verse": "Pendeat uno"
            },
            {
                "verse": "Et tuis unis oculis ab ipso"
            },
            {
                "verse": "Corporis toto habitu placere"
            },
            {
                "verse": "Destinet, cunctis aliis vel una"
            },
            {
                "verse": "Displicitura;"
            },
            {
                "verse": "Auream quae si speciem pudicis"
            },
            {
                "verse": "Moribus vitae melioris ornet"
            },
            {
                "verse": "Praeter hanc nolis aliud nec optes"
            },
            {
                "verse": "Pectore toto"
            },
            {
                "verse": "Omnis hac illhinc tibi sit voluptas."
            },
            {
                "verse": "Cur enim iactent homines inanis"
            },
            {
                "verse": "Divitum curas mihi? Cur honorum"
            },
            {
                "verse": "Debile munus?"
            },
            {
                "verse": "Illud hoc unum est animans quod olim"
            },
            {
                "verse": "Protulit compar Deus ipse nobis,"
            },
            {
                "verse": "Quod viris solum bona cuncta secum"
            },
            {
                "verse": "Ducere posset."
            }
        ],
        [
            {
                "verse": "Doctarum, Glycere, gloria virginum"
            },
            {
                "verse": "Iam tandem lachrymis pone modum tuis"
            },
            {
                "verse": "Humentemque oculis desine turbidam"
            },
            {
                "verse": "Nubem tendere lucidis."
            },
            {
                "verse": "Ah quanvis catulus flebilis Orius"
            },
            {
                "verse": "Non aequa ad superos desierit die,"
            },
            {
                "verse": "Perstringes placidi pectoris halitum"
            },
            {
                "verse": "Duris usque doloribus?"
            },
            {
                "verse": "Non hoc ille piis sedibus additus,"
            },
            {
                "verse": "Non virtus tua, non quae velut aureis"
            },
            {
                "verse": "Inserta irradiat gemma monilibus"
            },
            {
                "verse": "Pulchro corpore castitas,"
            },
            {
                "verse": "Non hoc Elisiae blanditiae volunt"
            },
            {
                "verse": "Quas illi in tenero gramine, dum fugit"
            },
            {
                "verse": "Diram Pasiphaen, exhibet anxia"
            },
            {
                "verse": "Casto Penelope sinu,"
            },
            {
                "verse": "Unde in purpureo flore reconditus"
            },
            {
                "verse": "Illudit tibi, quae vatis amabilis"
            },
            {
                "verse": "Facta es carminibus, Laura, recentibus"
            },
            {
                "verse": "Aeterno celebris die."
            },
            {
                "verse": "Hinc Sappho Aeoliden, hinc lyricam petit"
            },
            {
                "verse": "Musam, dum dominae persimilem sagax"
            },
            {
                "verse": "Quaerit, nunc tacitum blandulus insilit"
            },
            {
                "verse": "Infernae gremium deae."
            }
        ],
        [
            {
                "verse": "Mundum principio Deus"
            },
            {
                "verse": "Ornatum varia lege animantium"
            },
            {
                "verse": "Ut primum instituit, vaga"
            },
            {
                "verse": "Implevit generis cuncta cupidine."
            },
            {
                "verse": "Ac quasdam velut abditos"
            },
            {
                "verse": "Illis igniculos illecebras dedit,"
            },
            {
                "verse": "Quis capti, similes sibi"
            },
            {
                "verse": "Dum quisque ediderit, stirpe subaddita,"
            },
            {
                "verse": "Immensos traherent dies."
            },
            {
                "verse": "Hinc nullo sua discrimine gaudia"
            },
            {
                "verse": "Complebant faciles palam,"
            },
            {
                "verse": "Nec norat genitor dulcia pignora"
            },
            {
                "verse": "Et natum latuit pater."
            },
            {
                "verse": "Hinc rixae miseris non sine caedibus,"
            },
            {
                "verse": "Hinc mille scelerum modi"
            },
            {
                "verse": "Cum saepe e patrio sanguine filius"
            },
            {
                "verse": "Poenas sumeret et pater"
            },
            {
                "verse": "Nati in visceribus pollueret manus."
            },
            {
                "verse": "At prudens simulac rude"
            },
            {
                "verse": "Humanum aethera sede Thalassius"
            },
            {
                "verse": "Invisit genus, illico"
            },
            {
                "verse": "Viderunt homines impia crimina,"
            },
            {
                "verse": "Detectis oculis quibus"
            },
            {
                "verse": "Immixtus pietate emicuit pudor."
            },
            {
                "verse": "Hic gratam iuveni sacro"
            },
            {
                "verse": "Uxorem ac stabili connubio dicans"
            },
            {
                "verse": "Primus prodidit insciis"
            },
            {
                "verse": "Quae nati pietas quique parentium"
            },
            {
                "verse": "Ardor, quam facili viros"
            },
            {
                "verse": "Uxores colerent lege, quid arctius"
            },
            {
                "verse": "Urbes et populos simul"
            },
            {
                "verse": "Devincit, retinet regnaque principum"
            },
            {
                "verse": "Servans ad inopum domos."
            },
            {
                "verse": "Ergo tam nitidis moribus ac piis"
            },
            {
                "verse": "Totos vos, iuvenes, date"
            },
            {
                "verse": "Et vestris similes edite patribus."
            },
            {
                "verse": "Vos laetae quoque maximi"
            },
            {
                "verse": "Amplexae Hymenis munia virgines"
            },
            {
                "verse": "Reddentis veteres avos"
            },
            {
                "verse": "Felices sobolis reddite coniuges."
            }
        ],
        [
            {
                "verse": "Musa, iam tecum satis hunc in annum"
            },
            {
                "verse": "Lusimus grata vacui Camoena;"
            },
            {
                "verse": "Quin parum cessas tenuesque nervos,"
            },
            {
                "verse": "Diva, remittis,"
            },
            {
                "verse": "Dum graves imus Danaum per artes"
            },
            {
                "verse": "Qua pedem docti veteres tulerunt?"
            },
            {
                "verse": "Tam simul parvis humeris nequimus"
            },
            {
                "verse": "Cuncta subire."
            },
            {
                "verse": "Inde mox largis opibus priorum"
            },
            {
                "verse": "Forsitan mecum gravior redibis,"
            },
            {
                "verse": "Cum tibi Graio varius nitescet"
            },
            {
                "verse": "Barbitus auro."
            }
        ],
        [
            {
                "verse": "Siquis forte rosae florem tibi cultor agelli"
            },
            {
                "verse": "Exigui dederit, Pandulfe, aut caerea pruna"
            },
            {
                "verse": "Aut quae secreta decerpserit arbore mala,"
            },
            {
                "verse": "Haec tu nimirum non adspernatus aperto"
            },
            {
                "verse": "Accipies vultu tecumque putabis amici"
            },
            {
                "verse": "Hos animos ulla non sedulitate minores."
            },
            {
                "verse": "Hac ergo impulsi spe, quas in vallibus imis"
            },
            {
                "verse": "Aoniae tenui collegimus ungue corollas"
            },
            {
                "verse": "Mittimus ut parvi quae possumus utque patentem"
            },
            {
                "verse": "Repentes per humum. Quod si dignabere sertis"
            },
            {
                "verse": "Vinciri modicis caput et spiraveris ullo"
            },
            {
                "verse": "Tempore scandenti dextro mihi numine collem,"
            },
            {
                "verse": "Forsitan ipse sacro rediens e vertice primus"
            },
            {
                "verse": "Incipiam lectas edera contexere lauros,"
            },
            {
                "verse": "Aurea quae semper vireant tibi tempora circum."
            },
            {
                "verse": "O mihi quid potius contingeret? O mihi felix"
            },
            {
                "verse": "Ille dies, mihi cum tua dicere facta licebit"
            },
            {
                "verse": "Macte tua virtute, simul virtute tuorum!"
            },
            {
                "verse": "Nunc vero sat erit si quae, dum seria ludo"
            },
            {
                "verse": "Miscuimus facili, linquentes tenuia rerum"
            },
            {
                "verse": "Lusimus interdum placida dignaberis aure."
            }
        ],
        [
            {
                "verse": "Hunc quoque extremum Glyceren canenti"
            },
            {
                "verse": "Diva concedas Erato laborem,"
            },
            {
                "verse": "Dulce quae nomen retines amoris"
            },
            {
                "verse": "Sola sororum,"
            },
            {
                "verse": "Sive Cyrraei spaciata saltu"
            },
            {
                "verse": "Collis altorum nemorum sub umbra"
            },
            {
                "verse": "Lenibus circum fidibus silentem"
            },
            {
                "verse": "Aera mulces,"
            },
            {
                "verse": "Sive Permessi vitreas ad undas"
            },
            {
                "verse": "Fluminis, cantus referente ripa,"
            },
            {
                "verse": "Molliter divum modularis ignes"
            },
            {
                "verse": "Voce canora."
            },
            {
                "verse": "Ergo quas primum repetam pudici"
            },
            {
                "verse": "Pectoris dotes? Fidei ne sacrum"
            },
            {
                "verse": "Vinculum quo iam religata nonum"
            },
            {
                "verse": "Nectit in annum?"
            },
            {
                "verse": "Vinculum quod nec minimum superba"
            },
            {
                "verse": "Sorte cuiusquam poterit resolvi,"
            },
            {
                "verse": "Vinculum quod perfidiae nec ulla"
            },
            {
                "verse": "Arguet aetas."
            },
            {
                "verse": "An ne quae casto sedet ore nuda"
            },
            {
                "verse": "Veritas illi probitasque semper"
            },
            {
                "verse": "Atque iocundo pudor et venustas"
            },
            {
                "verse": "Iuncta lepore,"
            },
            {
                "verse": "An prius solers labor atque mentis"
            },
            {
                "verse": "Providae sensus referantur et quae"
            },
            {
                "verse": "Rebus est illi in dubiis adhaerens"
            },
            {
                "verse": "Ardua virtus?"
            },
            {
                "verse": "An modus famae metuens malignae,"
            },
            {
                "verse": "An ne quae simplex et hians honori"
            },
            {
                "verse": "Semper est concors famulata puro"
            },
            {
                "verse": "Forma pudori,"
            },
            {
                "verse": "Quaeve sic dulci mihi me rapina"
            },
            {
                "verse": "Abstulit, nil ut reliquum supersit"
            },
            {
                "verse": "Quod meae non ex dominae benigno"
            },
            {
                "verse": "Pendeat ore?"
            },
            {
                "verse": "Nanque si fas est oculo quid unquam"
            },
            {
                "verse": "Forte mortali superum videre,"
            },
            {
                "verse": "Id mihi quondam intuitu beato"
            },
            {
                "verse": "Contigit uno,"
            },
            {
                "verse": "Versa cum sanctos acies ad ignis"
            },
            {
                "verse": "Syderum, laeta quibus illa fronte"
            },
            {
                "verse": "Lucidum fulget, nihil esse sensit"
            },
            {
                "verse": "Pulchrius usquam."
            },
            {
                "verse": "Inde, quis credat, propius tuenti"
            },
            {
                "verse": "Certus in coelum reditus patescit"
            },
            {
                "verse": "Atque facturis iter illud omni"
            },
            {
                "verse": "Latior extat."
            },
            {
                "verse": "Nanque si tanta reliqui per omnem"
            },
            {
                "verse": "Luce coelestes aditum renident,"
            },
            {
                "verse": "Sordidae in terris animae quid ultra"
            },
            {
                "verse": "Fata moramur?"
            },
            {
                "verse": "Quin eo laeti properamus unde"
            },
            {
                "verse": "Spirat haec nobis levis aura cuius"
            },
            {
                "verse": "Mirus invitat decor atque aperta"
            },
            {
                "verse": "Limina monstrat?"
            },
            {
                "verse": "Ipse, quam longum fuerit super mi"
            },
            {
                "verse": "Vita, divinum iubar hoc sequendo"
            },
            {
                "verse": "Eximar caecis tenebris et atro"
            },
            {
                "verse": "Carcere liber."
            }
        ]
    ]
}