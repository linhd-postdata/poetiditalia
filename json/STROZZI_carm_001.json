{
    "author": "Tito Vespasiano Strozzi",
    "title": "carmina",
    "url": "http://www.poetiditalia.it/texts/STROZZI|carm|001",
    "text": [
        [
            {
                "verse": "Quaeritis hic sacri cum nomina fontis haberet"
            },
            {
                "verse": "Ante locus, nitidusque foret fons, numquid ab ipsa"
            },
            {
                "verse": "Manarit tellure, deum vel numine magno"
            },
            {
                "verse": "Hic aliquis gelidas habitarit versus in undas."
            },
            {
                "verse": "Res est mira quidem, iuvenes, ac digna referri,"
            },
            {
                "verse": "Quaeque sua teneras moveat novitate puellas,"
            },
            {
                "verse": "Ne qua nimis genii confisa superbiat ullis"
            },
            {
                "verse": "Muneribus propriaeque nimis ne credula formae,"
            },
            {
                "verse": "Elato miseros animo contemnat amantes;"
            },
            {
                "verse": "Neve sinat vacuum florentis abire iuventae"
            },
            {
                "verse": "Tempus et utendum placidos ubi candida vultus"
            },
            {
                "verse": "Obtulerit fortuna: noto fugit ocius aetas"
            },
            {
                "verse": "Atque adversa brevi res vertunt fata secundas."
            },
            {
                "verse": "Nunc fortunatos duri pastoris amores"
            },
            {
                "verse": "Et commutatae casus referemus acerbos"
            },
            {
                "verse": "Virginis in subitum laticem, causamque paludis."
            },
            {
                "verse": "At tu, quo placida populos ditione regente"
            },
            {
                "verse": "Aurea concordes evolvunt saecula Parcae,"
            },
            {
                "verse": "Numine, dive, meos sacro tu dirige cursus,"
            },
            {
                "verse": "Meque tuas nondum, Leonelle, attingere laudes"
            },
            {
                "verse": "Audentem, interea tenui sine ludere versu,"
            },
            {
                "verse": "Dum valido exiguae firmentur robore vires."
            },
            {
                "verse": "Hinc genus Estense et magnorum ingentia facta"
            },
            {
                "verse": "Ipse canam referentque tuum mea carmina nomen."
            },
            {
                "verse": "Inter Hamadryadas Pelosellae rura colentis,"
            },
            {
                "verse": "Magnus ubi virides fossae Padus excipit undas,"
            },
            {
                "verse": "Candida nais erat, lucis de nomine dicta,"
            },
            {
                "verse": "Insignis cursu, Heridanoque superba parente."
            },
            {
                "verse": "Pulchrior hac celeri vel gratior ulla Dianae"
            },
            {
                "verse": "Non fuit aut divae lateri quae vinctior esset,"
            },
            {
                "verse": "Sive feras iaculis canibusque agitare pararet,"
            },
            {
                "verse": "Seu niveos artus nitidis perfundere lymphis."
            },
            {
                "verse": "Illa saepe suos arcus pharetramque nitentem"
            },
            {
                "verse": "Auratasque dabat non irrita tela sagittas;"
            },
            {
                "verse": "Illa procul certa pascentem vallibus imis"
            },
            {
                "verse": "Cuspide fixit aprum, Trivia vel doctior ipsa"
            },
            {
                "verse": "Aethere candentem cygnum deiecit ab alto."
            },
            {
                "verse": "Laudabant mores formamque artemque magistram,"
            },
            {
                "verse": "Saepius utra foret dubitantes Cynthia nymphae,"
            },
            {
                "verse": "Ni dea fudisset planos per colla capillos,"
            },
            {
                "verse": "Crispas illa comas aptum religasset in orbem."
            },
            {
                "verse": "Assidue blandis instat vaga turba procerum"
            },
            {
                "verse": "Vocibus et Veneris stimulis agitantibus ardent"
            },
            {
                "verse": "Ruricolae satyri et nymphae connubia poscunt,"
            },
            {
                "verse": "Mercarique novum offitiis conantur amorem:"
            },
            {
                "verse": "Hic, ubi multa latet fera, sedulus alter opacis"
            },
            {
                "verse": "Arboribus densum monstrat nemus; ille coronam"
            },
            {
                "verse": "Floribus insignem, hic pharetram largitur et arcum;"
            },
            {
                "verse": "Hic laqueos celeresque canes; hic spicula donat:"
            },
            {
                "verse": "Lucidaque hamato pars donat spicula ferro,"
            },
            {
                "verse": "Pars laqueos, celeresque canes venatibus aptos."
            },
            {
                "verse": "Illa omnes animo simul aspernatur eodem,"
            },
            {
                "verse": "Nec magis a solita mentem feritate remittit,"
            },
            {
                "verse": "Quam miseros nautas Aquilo implacabilis audit;"
            },
            {
                "verse": "Nec sic gemmatae decus admirabile caudae"
            },
            {
                "verse": "Laudari cum sensit avis iunonia laeta est,"
            },
            {
                "verse": "Nec tantum pennis tua versicoloribus ales"
            },
            {
                "verse": "Cum pictae laudantur opes, Saturnia laeta est"
            },
            {
                "verse": "Gaudet ut haec forma fastumque a laude resumit."
            },
            {
                "verse": "Pan quoque, Maenalia redimitus tempora pinu,"
            },
            {
                "verse": "Dilectae veteres Syringae oblitus amores,"
            },
            {
                "verse": "Hanc cupit, hanc sequitur, fixoque in Naiade vultu,"
            },
            {
                "verse": "Sic ait: O praestans celebri sata flumine virgo,"
            },
            {
                "verse": "Quod primum vesuli puro se fonte resolvens"
            },
            {
                "verse": "Finitimas rapidum violento gurgite terras"
            },
            {
                "verse": "Perfluit, Adriacique ferit mox littora ponti,"
            },
            {
                "verse": "Ipse ego Parrhasiae telluris numen, agrestes"
            },
            {
                "verse": "Quem votis venerantur et alti summa lycei,"
            },
            {
                "verse": "Cui iuga piniferumque nemus Pindusque nivalis"
            },
            {
                "verse": "Servit et arguto resonantia Maenala cantu,"
            },
            {
                "verse": "Ipse ego te propter nimio devictus amore"
            },
            {
                "verse": "Torqueor; in te una mea cura fideliter haeret;"
            },
            {
                "verse": "Coniugium peto; nec sit tibi gloria parva,"
            },
            {
                "verse": "Me generum magno dederis si nympha parenti,"
            },
            {
                "verse": "Qui tibi perpetuas meditabor carmine laudes."
            },
            {
                "verse": "Aspice quam collo mihi fistula pendeat apte:"
            },
            {
                "verse": "Haec tua si sapies erit et iungemus amores."
            },
            {
                "verse": "Te dominam Dryades et te venerabitur omnis"
            },
            {
                "verse": "Naiadum chorus, et qui nunc te ingentibus audent"
            },
            {
                "verse": "Pollicitis tentare sibique adiungere Fauni"
            },
            {
                "verse": "Conantur, nostro superantur numine tantum"
            },
            {
                "verse": "Aeriis quantum cedunt virgulta cupressis."
            },
            {
                "verse": "Talia iactantem deridet virgo fugitque"
            },
            {
                "verse": "Amplexus cupidos atque oscula ferre parantem,"
            },
            {
                "verse": "Immiscetque choro comitum se laeta suarum."
            },
            {
                "verse": "Sic hunc, sic etiam generatum Atlantide Maia"
            },
            {
                "verse": "Mercurium lusit, formae confisa potenti."
            },
            {
                "verse": "Viderat hanc iaculis capreas Iove natus agentem,"
            },
            {
                "verse": "Exarsitque simul; positis talaribus ergo"
            },
            {
                "verse": "Siderei tegmen capitis virgamque potentem"
            },
            {
                "verse": "Sumit et unde sibi genus esset, quisve deorum,"
            },
            {
                "verse": "Quae sit causa viae, quae magna potentia docti"
            },
            {
                "verse": "Pectoris enarrans, multa prece sedulus instat,"
            },
            {
                "verse": "Magnaque promittit concessi praemia amoris,"
            },
            {
                "verse": "Et testem dictis Stygiam iubet esse paludem."
            },
            {
                "verse": "Dixerat: illa dei vultum et flagrantia cernens"
            },
            {
                "verse": "Lumina, blanditiis simulat se velle roganti"
            },
            {
                "verse": "Annuere illectam; celeri mox improba cursu"
            },
            {
                "verse": "Ocius emissa partho iaciente sagitta,"
            },
            {
                "verse": "Ocius et volucri borea fugit, atque virentem"
            },
            {
                "verse": "Vix pede tangit humum, teneras neque praeterit herbas:"
            },
            {
                "verse": "Tum quoque formosam decuit fuga; candida nudant"
            },
            {
                "verse": "Crura leves aurae tenui velamine moto"
            },
            {
                "verse": "Et labor ipse decus rosei germinaverat oris."
            },
            {
                "verse": "At deus incertum per iter fugiente puella"
            },
            {
                "verse": "Insequitur atque illi subitos inducere somnos"
            },
            {
                "verse": "Iam frustra serus cupit et contingere virga,"
            },
            {
                "verse": "Effunditque preces supplex et inania verba."
            },
            {
                "verse": "Illa volat longeque deum post terga relinquit"
            },
            {
                "verse": "Et sperata negat male gaudia; nec prius acrem"
            },
            {
                "verse": "Continuit cursum fugiens per devia, quam se"
            },
            {
                "verse": "Deserit et sperata negat male gaudia nec se"
            },
            {
                "verse": "Ante tenet, donec latebrosa condita silva est."
            },
            {
                "verse": "Altorum latebris nemorum occultarit opacis."
            },
            {
                "verse": "Non semel aetherea magnos excivit ab arce"
            },
            {
                "verse": "Forma decens nomenque deos et fama puellae."
            },
            {
                "verse": "Ergo luciferos medio dum splendidus orbe"
            },
            {
                "verse": "Phoebus agit currus, cernit per devia rura"
            },
            {
                "verse": "Progeniem Heridani nullo custode vagantem."
            },
            {
                "verse": "Protinus igne suo novus ignis in ossibus haeret"
            },
            {
                "verse": "Acrior et furtim depascit flamma medullas;"
            },
            {
                "verse": "Vix bene perfecto cursu delapsus ab alto"
            },
            {
                "verse": "Aethere solvit equos terrasque petivit easdem,"
            },
            {
                "verse": "Atque decus proprium quaesitis artibus auxit,"
            },
            {
                "verse": "Cinctus flaventes lauro viridante capillos."
            },
            {
                "verse": "Tum sic Heridano genitam compellat amice:"
            },
            {
                "verse": "Tum si Heridanem dictis permulcet amicis"
            },
            {
                "verse": "- Nympharum Lucilla decus, formosior ipsa"
            },
            {
                "verse": "Quae mea nunc saevis exercet pectora flammis"
            },
            {
                "verse": "Dura et blanda Venus, nostro miserere labori."
            },
            {
                "verse": "Uror ut immissis stipulae torrentur inanes,"
            },
            {
                "verse": "Ignibus, ut rapiunt pallentia sulphura flammae;"
            },
            {
                "verse": "Sum deus, et magno genitus Iove, nomen Apollo,"
            },
            {
                "verse": "Alipedes qui solus equos moderorque regoque,"
            },
            {
                "verse": "Flammigero invectus curru; tenebrisque fugatis,"
            },
            {
                "verse": "Immensum retego radiis fulgentibus orbem."
            },
            {
                "verse": "Nec superum, excepto Iove, me praesentius ullum"
            },
            {
                "verse": "Regia numen habet, late mihi maxima parent"
            },
            {
                "verse": "Regna, nec ulla fugit fati me causa latentis;"
            },
            {
                "verse": "Et mea mortales adeunt oracula rebus"
            },
            {
                "verse": "In dubiis non vana aditis responsa ferentes,"
            },
            {
                "verse": "Meque vocant vatem: plectrum citharasque sonantes,"
            },
            {
                "verse": "Et carmen doctos adduxi primus in usus;"
            },
            {
                "verse": "Cum rudis ars quondam nulloque in honore fuisset:"
            },
            {
                "verse": "Ipse salutiferas aegris mortalibus artes"
            },
            {
                "verse": "Inveni; sed nulla mihi medicamina prosunt:"
            },
            {
                "verse": "Quin etiam, noster cum sit certissimus arcus,"
            },
            {
                "verse": "Certior est unus nostro tamen acer acutis"
            },
            {
                "verse": "Qui mihi securo fixit praecordia telis,"
            },
            {
                "verse": "Atque ut siderea supplex de sede venirem"
            },
            {
                "verse": "Compulit. Ipsa mihi requiem finemque laborum"
            },
            {
                "verse": "Sola afferre vales ac reddere, nympha, beatum:"
            },
            {
                "verse": "Summa tibi laus est, aeternaque gloria Phoebum"
            },
            {
                "verse": "Auxilio servare tuo, qui caetera servat."
            },
            {
                "verse": "Caelicolum rector tibi erit socer et tibi mundus"
            },
            {
                "verse": "Serviet, et curru super ardua sidera tollam."
            },
            {
                "verse": "Illic numen eris, diceris et altera Iuno."
            },
            {
                "verse": "Dignior ista quidem facies considere coelo"
            },
            {
                "verse": "Quam nemorum latebras et lustra subire ferarum. -"
            },
            {
                "verse": "Haec ubi dixit amans, tremulos ardere micanti"
            },
            {
                "verse": "Luce videns oculos nymphae, roseumque pudorem"
            },
            {
                "verse": "Candentes variare genas et pectore ab imo"
            },
            {
                "verse": "Vix audita tamen suspiria pectore duci"
            },
            {
                "verse": "Ridentemque notans nec verba remittere contra,"
            },
            {
                "verse": "Gaudet et indicium stimulantis credit amoris."
            },
            {
                "verse": "Ante igitur nulla contacta cupidine virgo"
            },
            {
                "verse": "Facundo sermone dei formaque nitenti"
            },
            {
                "verse": "Pollicitisque incensa domat non mitia corda"
            },
            {
                "verse": "Et ponit fastus et amat quem sentit amare."
            },
            {
                "verse": "Verum ubi secum animo repetit praecepta Dianae,"
            },
            {
                "verse": "Rursus ad ingenium redit atque intendere visa est"
            },
            {
                "verse": "Velle fugam, verbisque iterum revocata praecantis"
            },
            {
                "verse": "Substiterat: pariter certabat amorque pudorque,"
            },
            {
                "verse": "Ambiguam vario mentem discrimine versans;"
            },
            {
                "verse": "Quin deus iniciens formoso candida collo"
            },
            {
                "verse": "Brachia, pugnantem frustra et clamare volentem"
            },
            {
                "verse": "Corripit, atque avidis amplexibus oscula miscens,"
            },
            {
                "verse": "Vini parat; illa tamen contra, conamine multo"
            },
            {
                "verse": "Obsistit manibusque a pectore pellere tentat;"
            },
            {
                "verse": "Denique victa deo cedebat viribus impar,"
            },
            {
                "verse": "Atque fere victor Phoebus sua vota tenebat:"
            },
            {
                "verse": "Ecce suis formosa venit comitata puellis"
            },
            {
                "verse": "Cyntia, venatu lassata et caede ferarum,"
            },
            {
                "verse": "Limite quam recto venientem ut vidit Apollo,"
            },
            {
                "verse": "Rem veritus castae ne proderet illa sorori,"
            },
            {
                "verse": "Corripuitque fugam tenuesque recessit in auras,"
            },
            {
                "verse": "Quam nemoris recto venientem ut limite vidit,"
            },
            {
                "verse": "Extemplo ne se se proderet illa sorori,"
            },
            {
                "verse": "Corripuitque fugam Deus Heridanemque reliquit."
            },
            {
                "verse": "Miratusque feram tam molli in pectore mentem"
            },
            {
                "verse": "Interpellatos deus execratur amores,"
            },
            {
                "verse": "Infensus nimium nymphae. Tum virgo Dianae"
            },
            {
                "verse": "Obvia quos saltus lustrasset quantaque predae"
            },
            {
                "verse": "Copia commemorat, Phoebeos celat amores,"
            },
            {
                "verse": "Atque incerta suo volvit sub pectore curam;"
            },
            {
                "verse": "Laetetur ne magis quod sic intacta recessit"
            },
            {
                "verse": "An doleat, gaudetque deo placuisse nec ullam"
            },
            {
                "verse": "Quae sibi praeferri possit putat esse sororum."
            },
            {
                "verse": "Ah nimium infelix infortunataque virgo,"
            },
            {
                "verse": "Egregiae quod nunc te vana superbia formae"
            },
            {
                "verse": "Extulit, oblata quando temeraria nescis"
            },
            {
                "verse": "Commoditate frui! Certe praestabat amantis"
            },
            {
                "verse": "Consilio parere dei, decerpere fructum"
            },
            {
                "verse": "Quae non semper erit sic officiosa, iuventae."
            },
            {
                "verse": "Crede mihi: non hic pudor est, sed dura rudisque"
            },
            {
                "verse": "Simplicitas, fatis nescire faventibus uti."
            },
            {
                "verse": "Ipsa etiam fertur non ignorasse Diana"
            },
            {
                "verse": "Olim quid sit amor, veterum nisi fabula mendax."
            },
            {
                "verse": "Tu quoque ne veniam dubites exposcere Phoebum"
            },
            {
                "verse": "Supplicibus votis et dulcia noscere furta;"
            },
            {
                "verse": "Sed propera; nescis, heu! quid tibi fata minentur."
            },
            {
                "verse": "Aestus erat, mediumque poli iam fervidus axem"
            },
            {
                "verse": "Contigerat Titan: Phoebeis languida flammis"
            },
            {
                "verse": "Dum cessant aliae atque umbras petiere virentes,"
            },
            {
                "verse": "Heridanis nemus ingreditur, quod multa tegebat"
            },
            {
                "verse": "Populus et celso frondosa cacumine quercus,"
            },
            {
                "verse": "Lenis ubi placido fugiens cum murmure rivus"
            },
            {
                "verse": "Purpureos viridi flores in gramine alebat."
            },
            {
                "verse": "Capta locis, pharetram tenera deponit in herba"
            },
            {
                "verse": "Oppositoque genu dextra connixa relaxat;"
            },
            {
                "verse": "Cornigeros arcus laudatisque incubat umbris,"
            },
            {
                "verse": "Atque inclinata somnum cervice petivit."
            },
            {
                "verse": "At vagus errantem silvis Admetus opacis"
            },
            {
                "verse": "Armenti custos vitulum dum quaerit, in ipsam"
            },
            {
                "verse": "Incidit ac subito visu stupefactus inhaesit,"
            },
            {
                "verse": "Continuitque gradum celerem, ratus esse Dianam."
            },
            {
                "verse": "Sed postquam nymphas nusquam videt, omnia late"
            },
            {
                "verse": "Luminibus lustrans comitem putat esse Dianae."
            },
            {
                "verse": "Tum suavem tenero spirantem pectore somnum"
            },
            {
                "verse": "Leniter atque sinus intentus spectat apertos,"
            },
            {
                "verse": "Mollia puniceis certantia labra rosetis,"
            },
            {
                "verse": "Formosasque genas et eburnea colla comasque"
            },
            {
                "verse": "Miratur similes auro, niveosque lacertos;"
            },
            {
                "verse": "Protinus aurata percussit agreste sagitta"
            },
            {
                "verse": "Pectus et adductis penetravit ad ossa cupido"
            },
            {
                "verse": "Cornibus atque animum vesano intendit amore."
            },
            {
                "verse": "Saucius insolito iuvenis stupet inscius igni"
            },
            {
                "verse": "Ac subitas sentit flammas errare medullis"
            },
            {
                "verse": "Assiduosque rudis motus miratur anheli"
            },
            {
                "verse": "Cordis et ignorat penitus sua vota cupitque."
            },
            {
                "verse": "Lumine mox avido paulatim, veste reducta,"
            },
            {
                "verse": "Singula membra notat candore nitentia multo"
            },
            {
                "verse": "Virgineumque manu contrectat corpus agresti,"
            },
            {
                "verse": "Sic suadente deo, tandem nova gaudia tentat"
            },
            {
                "verse": "Correptamque tenet nympham turbatque soporem."
            },
            {
                "verse": "Illa locum magnis exterrita vocibus implet"
            },
            {
                "verse": "Imploratque patrem luctusque exercet acerbos,"
            },
            {
                "verse": "Ac sibi blandicias et consolantia verba"
            },
            {
                "verse": "Protinus Admetum refugit pudibunda ferentem."
            },
            {
                "verse": "Nec comitum rapto petit agmina casta pudore,"
            },
            {
                "verse": "Sed diversa procul desertaque rura pererrat,"
            },
            {
                "verse": "Venandi studio pharetraque arcuque relictis."
            },
            {
                "verse": "Inde pererratis regni defessa paterni"
            },
            {
                "verse": "Finibus, huc rediit veterique accensa dolore,"
            },
            {
                "verse": "Quod de se tantum Admeto licuisset, inanes"
            },
            {
                "verse": "Assidue lacrymas fundebat et ora cruentis"
            },
            {
                "verse": "Unguibus et flavos laniabat saeva capillos."
            },
            {
                "verse": "Tum sic certa mori patrias iam debilis undas"
            },
            {
                "verse": "Spectat et: - Ulla mei, dixit, si cura relicta est,"
            },
            {
                "verse": "Summe precor miserere parens, tantoque labori"
            },
            {
                "verse": "Pone modum, incestamque tuis demerge sub undis,"
            },
            {
                "verse": "Invisa quoniam violato iure pudoris"
            },
            {
                "verse": "Luce fruor: gaudete proci, quos saepe superbe"
            },
            {
                "verse": "Sprevimus; huc cecidit studio servatus amatae"
            },
            {
                "verse": "Virginitatis honos; nostrae sibi pastor habebit"
            },
            {
                "verse": "Improbus exuvias decerpto flore iuventae."
            },
            {
                "verse": "Certe habet; at numquam vivens pastoris amica"
            },
            {
                "verse": "Dicar et instanti fugiam convicia leto -"
            },
            {
                "verse": "Haec effata graves gemitus miseranda novasque"
            },
            {
                "verse": "Instaurat lacrymas, nec Bacchi cura, nec inde"
            },
            {
                "verse": "Abducit Cereris, vel cum sua lumina caelo"
            },
            {
                "verse": "Hesperius accendit, vel cum se purpureus sol"
            },
            {
                "verse": "Extulit ac lente prostrata in gramine molli"
            },
            {
                "verse": "Liquitur ut glacies igni ceraeque liquescunt,"
            },
            {
                "verse": "Ac demum tenues vita fugiente per auras"
            },
            {
                "verse": "Impia solverunt tenerum ieiunia corpus."
            },
            {
                "verse": "Tum pater Heridanus natae concussus acerbo"
            },
            {
                "verse": "Funere, multa gemens rorantia lumina turbat"
            },
            {
                "verse": "Fletibus et nitidum caro pro corpore fontem"
            },
            {
                "verse": "Esse iubet donatque aeterno protinus aevo,"
            },
            {
                "verse": "Qui nunc deformi limo cannaque palustri"
            },
            {
                "verse": "Sordidus innatas alit atro gurgite ranas."
            },
            {
                "verse": "Perdidit infelix solitum mutata nitorem"
            },
            {
                "verse": "Lympha, gravis magni quod fecit Apollinis ira"
            },
            {
                "verse": "Namque, memor quantum cupido sibi dura fuisset,"
            },
            {
                "verse": "Naias adventu subito intercepta Dianae,"
            },
            {
                "verse": "Despectos quoniam penitus siccare liquores"
            },
            {
                "verse": "Non potuit, radiis venas atque humida fervens,"
            },
            {
                "verse": "Spiramenta suis contracta vaporibus urit,"
            },
            {
                "verse": "Ne pater auxilio furtim submisceat undas,"
            },
            {
                "verse": "Et miseratus alat labens tellure sub ima,"
            },
            {
                "verse": "Semine tum vario foedis animalia formis"
            },
            {
                "verse": "Ardore assiduo vicium capientibus undis"
            },
            {
                "verse": "Protulit, amissa specie fons lucidus olim."
            },
            {
                "verse": "Et deus ipse sui sic extitit ultor amoris."
            },
            {
                "verse": "Illam Rechaniae Peloselliadesque puellae"
            },
            {
                "verse": "Quaesitam flevere diu, et cum morte putarent"
            },
            {
                "verse": "Ereptam, titulum structo imposuere sepulchro:"
            },
            {
                "verse": "Hunc in honore suae tumulum statuere sororis"
            },
            {
                "verse": "Concordes nymphae, quam nisi fera fata tulissent"
            },
            {
                "verse": "Formosae potuit succedere sola Dianae."
            }
        ],
        [
            {
                "verse": "Rus Peloselleum, formosis nobile nymphis"
            },
            {
                "verse": "Ferraria distat millibus urbe decem:"
            },
            {
                "verse": "Heridanus dextra, laeva cinxere paludes,"
            },
            {
                "verse": "Claudit ab occasu flumine fossa suo;"
            },
            {
                "verse": "At regio, primos Phoebi quae prospicit ortus"
            },
            {
                "verse": "Planitie et campo liberiore patet:"
            },
            {
                "verse": "Aequoris in medio densa nemus arbore septum"
            },
            {
                "verse": "Antiqua sacrum religione viret:"
            },
            {
                "verse": "Illic et platani surgunt et fagus et ilex,"
            },
            {
                "verse": "Grataque clavigero populus alta deo;"
            },
            {
                "verse": "Tum silva interior dumis agrestibus horret,"
            },
            {
                "verse": "Motaque nubiferis stridet harundo notis."
            },
            {
                "verse": "Tale nemus Cephalus tenuit, cum vulnere diro"
            },
            {
                "verse": "Infelix Procrim perculit ipse suam."
            },
            {
                "verse": "Huc ego, venandi studio suadente, profectus"
            },
            {
                "verse": "Quae teneant scitor proxima lustra ferae,"
            },
            {
                "verse": "- Mille feras saltus - custos - hic vidimus - inquit,"
            },
            {
                "verse": "Sive cupis leporem seu placet irtus aper;"
            },
            {
                "verse": "Hic vulpes fallax genus et mala turba luporum"
            },
            {
                "verse": "Incolit et capreis noster abundat ager,"
            },
            {
                "verse": "Quin etiam clausae veluti convalle tenentur"
            },
            {
                "verse": "Nullaque venatu est aptior ora tuo:"
            },
            {
                "verse": "Saepe huc Arcadia venit Pan ipse relicta,"
            },
            {
                "verse": "Venit virgineo Cynthia mixta choro."
            },
            {
                "verse": "Cum tamen ingentes praedas abducat uterque,"
            },
            {
                "verse": "Fertilior multis est locus ipse feris,"
            },
            {
                "verse": "Nec vero nobis haec nimium vicinia grata est"
            },
            {
                "verse": "Saepe hinc agricolae maxima damna ferunt:"
            },
            {
                "verse": "Quid referam alitibus caesis pullaria rapta,"
            },
            {
                "verse": "Bella gerat rabido quae ferus ore lupus?"
            },
            {
                "verse": "Quid frendentis apri laceratum dente Barelum"
            },
            {
                "verse": "Pinguia dum valido finderet arva bove?"
            },
            {
                "verse": "Hic est praecipue miseris formido colonis,"
            },
            {
                "verse": "Terribilis visu hirtus et atra lues."
            },
            {
                "verse": "Oeneas talis vastabat bellua terras,"
            },
            {
                "verse": "Ut memini urbanos commemorasse senes,"
            },
            {
                "verse": "Quae Meleagreo quisquis fuit ille lacerto"
            },
            {
                "verse": "Concidit et gelidam mortua pressit humum."
            },
            {
                "verse": "Mens fuit agricolis omnem convellere lucum,"
            },
            {
                "verse": "Horrendam pestem quo procul inde fugent;"
            },
            {
                "verse": "Obstitit at divum timor et peiora verentur:"
            },
            {
                "verse": "Saepius his terrent numina visa locis;"
            },
            {
                "verse": "Quaeritur edictis populi, referente Baitto,"
            },
            {
                "verse": "Quis miseranda truci liberet arva metu:"
            },
            {
                "verse": "Candida victori monstro Bellina subacto"
            },
            {
                "verse": "Bissenaeque boves premia certa manent."
            },
            {
                "verse": "Qua re, age, si quis erit comitum quem gloria silvae"
            },
            {
                "verse": "Excitet, hoc virtus experienda loco est. -"
            },
            {
                "verse": "Dixerat et socii simul adsensere frementes,"
            },
            {
                "verse": "Obvius et fieri quilibet optat apro."
            },
            {
                "verse": "Illos laudis amor pariter faciesque puellae"
            },
            {
                "verse": "Spesque parandarum sollicitabat opum;"
            },
            {
                "verse": "Nec magis accendit iuvenes certamine cursus"
            },
            {
                "verse": "Laudatrix formae fama, Athalanta, tuae."
            },
            {
                "verse": "Dividimur subito: fossae pars insidet altae,"
            },
            {
                "verse": "Pars ad arenosum constitit Heridanum."
            },
            {
                "verse": "Ulniferae ripas alii petiere paludis"
            },
            {
                "verse": "Fidorum turba progrediente canum."
            },
            {
                "verse": "At nemus hi cingunt nodosaque retia tendunt;"
            },
            {
                "verse": "Hi servant aditus qua ferus exit aper."
            },
            {
                "verse": "Cingimus insidiis taciti nemus omne latentes"
            },
            {
                "verse": "Ipsaque percusso figimus arma solo"
            },
            {
                "verse": "Sic celer Acteon tendebat retia cervis"
            },
            {
                "verse": "Hippolytus tali perdidit arte feras."
            },
            {
                "verse": "Compositis rebus, signum undique rauca dederunt"
            },
            {
                "verse": "Cornua, quo tellus est tremefacta sono."
            },
            {
                "verse": "Tum manus in silvam, cui res commissa repente,"
            },
            {
                "verse": "Fertur et immensus clamor ad astra volat."
            },
            {
                "verse": "Sollicitique canes demissis naribus errant:"
            },
            {
                "verse": "Huc illuc et qua semita nulla, ruunt."
            },
            {
                "verse": "Diffugiunt saevis lepores latratibus acti"
            },
            {
                "verse": "Audaces strepitus territat ipse lupos."
            },
            {
                "verse": "Tum sua veloces liquere cubilia caprae"
            },
            {
                "verse": "Et trepidi in laqueos praecipitantur apri."
            },
            {
                "verse": "Exiliunt vulpes caveis tellure refossa,"
            },
            {
                "verse": "Et pavidae fraudis non meminere suae."
            },
            {
                "verse": "Editur extemplo caedes immensa ferarum,"
            },
            {
                "verse": "Undique veloces dissoluere canes."
            },
            {
                "verse": "Raganus ingenti telum conamine torquet"
            },
            {
                "verse": "Et gravis horrendam vulnerat hasta lupam."
            },
            {
                "verse": "Occupat hic acer fugientis terga molossus"
            },
            {
                "verse": "Et tenet, at praeceps Raganus ante volat."
            },
            {
                "verse": "Splendidaque adversa venabula condit in alvo"
            },
            {
                "verse": "Nudatoque ferox amputat ense caput."
            },
            {
                "verse": "Tum rapit hirsutam pellem, spoliisque superbus"
            },
            {
                "verse": "Nobilitat dictis fortia facta suis."
            },
            {
                "verse": "At bonus Auripedes, Borea satus, ocior ipso"
            },
            {
                "verse": "Velocem capream cursibus insequitur."
            },
            {
                "verse": "Et iam iamque manu capit; at dum fervidus urget,"
            },
            {
                "verse": "Lubricus herbosam pectore tundit humum."
            },
            {
                "verse": "Inde Menestriades, Pardo Tigrique vocatis,"
            },
            {
                "verse": "Rursus agit; celer his additur Ilva comes."
            },
            {
                "verse": "Corripitur tandem, cursum impediente padusa,"
            },
            {
                "verse": "Calcitrat infelix et moribunda gemit,"
            },
            {
                "verse": "Sternuntur passim leto leporesque suesque,"
            },
            {
                "verse": "Nec minor oppositas pars subit acta plagas."
            },
            {
                "verse": "Ecce autem summa conclamat ab arbore Lynces:"
            },
            {
                "verse": "- Hoc ferus, o socii, tramite fertur aper;"
            },
            {
                "verse": "Cernite qua virgulta fragor stridentia turbat,"
            },
            {
                "verse": "Signaque latrantes dant manifesta canes."
            },
            {
                "verse": "Ite citi, fractis se retibus explicat, ite,"
            },
            {
                "verse": "Lataque praecipiti tendit in arva fuga. -"
            },
            {
                "verse": "Dixit et asperius quo nil Erymanthus habebat,"
            },
            {
                "verse": "Cernimus horrendum prosiluisse suem."
            },
            {
                "verse": "Ficedus et Borges, picenis alter ab oris,"
            },
            {
                "verse": "Venerat, ast alter sanguine gallus erat,"
            },
            {
                "verse": "Hi simul incurrunt: quos Nilus et Anda sequuntur"
            },
            {
                "verse": "Tardaque sed morsu non renuenda Capis"
            },
            {
                "verse": "Et Lacor, insignis cursu, genitore britanno,"
            },
            {
                "verse": "Matre satus Latia, terribilisque Lycos."
            },
            {
                "verse": "Inde alii super adveniunt, pars eminus arcu"
            },
            {
                "verse": "Pars petit adversis obvia cuspidibus."
            },
            {
                "verse": "Trux aper, ut medio venientes aequore cernit,"
            },
            {
                "verse": "Proelia vulnificis dentibus atra parat,"
            },
            {
                "verse": "Et viridem spumis letalibus inficit herbam,"
            },
            {
                "verse": "Permediosque canes et fera tela ruit;"
            },
            {
                "verse": "Haud secus horrisono tonitru cum scinditur aether,"
            },
            {
                "verse": "Increpuere Iovis fulmina torta manu."
            },
            {
                "verse": "Protinus hos cursu rapido prosternit, at illos"
            },
            {
                "verse": "Dente petit; pavet hic, territus ille fugit."
            },
            {
                "verse": "Forte Padi celso speculatus ab aggere pugnam,"
            },
            {
                "verse": "Marsus Apellides impiger arma capit:"
            },
            {
                "verse": "Acrion atque Leo dominum comitantur euntem,"
            },
            {
                "verse": "Sparsaque purpureis candida Serpa notis:"
            },
            {
                "verse": "Huic longae pendent aures, caput eminet ingens,"
            },
            {
                "verse": "Pars immensa sui lumina glauca micant."
            },
            {
                "verse": "Tum villis amplum pectus riget: illia lata"
            },
            {
                "verse": "Crassaque crura pilis obsita, cauda brevis."
            },
            {
                "verse": "Haec, ubi visus aper, latratum tollit in auras,"
            },
            {
                "verse": "Quo tenuit celeres territus amnis aquas."
            },
            {
                "verse": "Horrescunt armi villosaque pectora; mox se"
            },
            {
                "verse": "Proripit adverso congrediturque sui."
            },
            {
                "verse": "Lippius hic Serpam iaculo transfodit acuto,"
            },
            {
                "verse": "Aspera dum monstri colla ferire cupit;"
            },
            {
                "verse": "Ingemuit moerens, conspecto vulnere, Marsus,"
            },
            {
                "verse": "Nec tamen incoepto destitit ipse suo:"
            },
            {
                "verse": "Seque ferae praestans animis horrenda furenti"
            },
            {
                "verse": "Obtulit, assuetus talibus ante puer."
            },
            {
                "verse": "Nil virtus illum iuvit spectata paternis"
            },
            {
                "verse": "Montibus, aut valida spicula ferre manu,"
            },
            {
                "verse": "Namque aper, obliquo pugnantem perforat ictu"
            },
            {
                "verse": "Bissenis et enim canibus septemque peremptis"
            },
            {
                "verse": "Ante viris, Marsum bellua dira petit"
            },
            {
                "verse": "Et iuvenem obliquo pugnantem interficit ictu"
            },
            {
                "verse": "Foedaque discerpto viscera ventre fluunt."
            },
            {
                "verse": "Labitur ille, suo perfundens sanguine terram"
            },
            {
                "verse": "Et moriens: - Sulmo, dixit, amata, vale -."
            },
            {
                "verse": "Nec minus instantes Fabedum fortemque Tonatum"
            },
            {
                "verse": "Et Recanicolas vulnerat Ugatios,"
            },
            {
                "verse": "Quaque ruit, densam prosternit pectore silvam"
            },
            {
                "verse": "Dentibus oblatos dilaceratque canes."
            },
            {
                "verse": "Sed non caede virum durus terretur Achyos"
            },
            {
                "verse": "Saevaque fulminei perculit ora suis,"
            },
            {
                "verse": "Vulnera dum repetit connixus corpore toto,"
            },
            {
                "verse": "Frangitur in dura debilis hasta cute."
            },
            {
                "verse": "Non secus expavit quam fracto Daunius ense"
            },
            {
                "verse": "Dum petit arma sua non violanda manu:"
            },
            {
                "verse": "Saevit aper contraque ferox contendit inermem"
            },
            {
                "verse": "Sed tulit auxilium Scylla fidelis hero;"
            },
            {
                "verse": "Audax Scylla, genus spartano sanguine ducens,"
            },
            {
                "verse": "Quam Chius in Latium vexerat Andronicos."
            },
            {
                "verse": "Impetus et rabies convertitur omnis in ipsum"
            },
            {
                "verse": "Militis ille sui munere tutus abit."
            },
            {
                "verse": "Non tulit hanc socium cladem Birotus inultam,"
            },
            {
                "verse": "Proles haud magno dissimulanda patri:"
            },
            {
                "verse": "Caerulus hunc Athesis diva Fornace creasse"
            },
            {
                "verse": "Fertur apud placidi moenia Rodigii:"
            },
            {
                "verse": "Linceus ingentes humeros circumdat amictus,"
            },
            {
                "verse": "Diffusaeque tegunt fortia colla comae."
            },
            {
                "verse": "Isque ubi pallantes comites formidine saeva"
            },
            {
                "verse": "Conspicit ac fortes tot cecidisse viros,"
            },
            {
                "verse": "Vincula mordaci demit setosa Lyciscae"
            },
            {
                "verse": "Et fert se intrepido protinus ante gradu:"
            },
            {
                "verse": "Talis Agenorides rabidum ruit acer in anguem,"
            },
            {
                "verse": "Cuius in effigiem mox abiturus erat."
            },
            {
                "verse": "Spectat dirus aper venientem lumine torvo,"
            },
            {
                "verse": "Spumaque per rictus sanguine mixta fluit:"
            },
            {
                "verse": "Sic Diomedei pestis vesana ferebant"
            },
            {
                "verse": "Hospitibus caesis ora cruenta greges."
            },
            {
                "verse": "Ut propius ventum est: - Iuvenes discedite -, dixit;"
            },
            {
                "verse": "- Iam Birotea concidet ille manu."
            },
            {
                "verse": "Non haec prima dabunt nobis certamina laudem"
            },
            {
                "verse": "Haud huic cum trepido res erit hoste ferae."
            },
            {
                "verse": "Huc adsis, pater, et sacro rege numine tela"
            },
            {
                "verse": "Et nemorum praeses, Delia casta, fave. -"
            },
            {
                "verse": "Sic fatur, sistitque pedis vestigia dextri"
            },
            {
                "verse": "Porrectaque trucem cuspide tentat aprum."
            },
            {
                "verse": "Tum faciles aditus oculis ad vulnera lustrans,"
            },
            {
                "verse": "Invadit tandem summaque colla ferit."
            },
            {
                "verse": "Infremit ictus aper vastoque e corpore ferrum"
            },
            {
                "verse": "Excutit exiguus consequiturque cruor."
            },
            {
                "verse": "Quippe nec impressum vulnus descenderat alte,"
            },
            {
                "verse": "Et iuvenis lapso vix stetit ille gradu."
            },
            {
                "verse": "Ut furit immani libycus leo concitus ira,"
            },
            {
                "verse": "Cui celeris numidae strinxit harundo latus,"
            },
            {
                "verse": "Sic fera praecipiti fertur stimulata furore,"
            },
            {
                "verse": "Ardet atrox, frendens aggrediturque virum."
            },
            {
                "verse": "Obicit at se se nunc hinc, nunc inde Lycisca,"
            },
            {
                "verse": "Acrius infestans assidueque rotat,"
            },
            {
                "verse": "Donec in extremo defixis dentibus haesit,"
            },
            {
                "verse": "Clunis et ad morsum colla retorsit aper;"
            },
            {
                "verse": "Hirtaque ni melio cervix armata fuisset;"
            },
            {
                "verse": "Correptam rabido dissipet ore canem."
            },
            {
                "verse": "Extemplo ingeminat vulnus Birotus et hostis"
            },
            {
                "verse": "Pectora setigeri figit et usque premit."
            },
            {
                "verse": "Volvitur ac frustra telum convellere temptat:"
            },
            {
                "verse": "Insequitur iuvenis qua tulit ille gradum."
            },
            {
                "verse": "Undique conclamant socii: - Iam corruet, insta,"
            },
            {
                "verse": "Conscia te virtus incitet atque genus. -"
            },
            {
                "verse": "Additur bis animus domino validaeque Liciscae"
            },
            {
                "verse": "Comprensaque suem fortius aure tenet:"
            },
            {
                "verse": "Obluctata diu pestis conamine multo"
            },
            {
                "verse": "Deficit ac tandem semisupina cadit."
            },
            {
                "verse": "Tum quoque tela fero rapit imperterrita morsu"
            },
            {
                "verse": "Et nemus horrendis vocibus omne replet."
            },
            {
                "verse": "Advolat ac ferro Birotus colla recidit"
            },
            {
                "verse": "Caesaque sanguineum guttura flumen agunt."
            },
            {
                "verse": "Gratantur comites laetisque excita per agros"
            },
            {
                "verse": "Plausibus ad iuvenem rustica turba ruit."
            },
            {
                "verse": "Non laetata magis Caci vicinia leto,"
            },
            {
                "verse": "Cum vomuit raptas ianua dira boves."
            },
            {
                "verse": "Immanem mirantur aprum fodiuntque iacentem"
            },
            {
                "verse": "Cordaque cernendo vix satiare queunt,"
            },
            {
                "verse": "Victoremque suum servatoremque salutant"
            },
            {
                "verse": "Et superis agitur gratia summa Deis."
            },
            {
                "verse": "Interea socii velocis in aggere fossae"
            },
            {
                "verse": "Composuere pyram subiiciuntque faces."
            },
            {
                "verse": "Quo comitante manu pergit Birotus agrestum"
            },
            {
                "verse": "Victrices querna fronde tegente comas;"
            },
            {
                "verse": "Tum caput ipse suis medios proiecit in ignes,"
            },
            {
                "verse": "Sacraque diffudit vina, precesque tulit:"
            },
            {
                "verse": "Silvicolas satyros dryadasque et Pana Lyceum"
            },
            {
                "verse": "Dictinnamque vocat caeruleumque patrem."
            },
            {
                "verse": "Protinus his actis Clarelli tecta subimus;"
            },
            {
                "verse": "Nam genitor pactae virginis ille fuit."
            },
            {
                "verse": "Floribus innectunt formosis cornua vaccis,"
            },
            {
                "verse": "Effundit laetos tibia pulsa sonos."
            },
            {
                "verse": "Ipsaque progreditur vultu Bellina modesto,"
            },
            {
                "verse": "Pulchrior Europa, pulchrior Andromede:"
            },
            {
                "verse": "Serta premunt crines, quales formosa colebat"
            },
            {
                "verse": "Salmacis in fontis margine fusa sui."
            },
            {
                "verse": "Procedunt pariter matres teneraeque puellae;"
            },
            {
                "verse": "Certatim iuvenes carmina laeta canunt."
            },
            {
                "verse": "Arte laboratam docti syringa Calastrae"
            },
            {
                "verse": "Zucharus inflat et his versibus orsus ait:"
            },
            {
                "verse": "- Quam tibi iungit hymen, felix Birote, puellam"
            },
            {
                "verse": "Servent per longos candida fata dies."
            },
            {
                "verse": "Et tua concordes producant tempora Parcae,"
            },
            {
                "verse": "Ut videas natos progeniemque tuam."
            },
            {
                "verse": "Utque suem, sic illam audax alacerque ferito,"
            },
            {
                "verse": "Sed secus atque alio percutienda loco est."
            },
            {
                "verse": "Tu primos tenera captabis ab arbore fructus,"
            },
            {
                "verse": "Illa tuo florens ungue secanda rosa."
            },
            {
                "verse": "Sed vos matronae vultus velate pudicos"
            },
            {
                "verse": "Virginis et thalamo iam removete faces,"
            },
            {
                "verse": "Ne pudor ora notet, cupido neu dura marito,"
            },
            {
                "verse": "Quod mox sponte sua sit petitura, neget."
            },
            {
                "verse": "Ac veluti celsas vitis complectitur ulmos,"
            },
            {
                "verse": "Sic sua Biroti brachia colla ligent. -"
            },
            {
                "verse": "At senior natam genero dedit: - Accipe, dicens"
            },
            {
                "verse": "Quae tibi sit coniux, quaque ego dicar avus. -"
            },
            {
                "verse": "Talibus annuerat Birotus, et oscula nymphae"
            },
            {
                "verse": "Luctantis roseo victor ab ore rapit."
            },
            {
                "verse": "Ingeminant plausum, sparguntque legumina passim,"
            },
            {
                "verse": "Teque coronati feste Hymenaee canunt."
            },
            {
                "verse": "Addiciuntque iocos et convenientia verba"
            },
            {
                "verse": "Laetitiae, et largas instituere dapes."
            },
            {
                "verse": "Vescimur; instaurant epulas et vina reponunt,"
            },
            {
                "verse": "Fractaque per lusus undique vasa sonant."
            },
            {
                "verse": "Post, ubi sublatis cessant convivia mensis"
            },
            {
                "verse": "Cordaque Lenaeo luxuriante calent,"
            },
            {
                "verse": "Rursus agunt molles, Nigro pulsante, choreas,"
            },
            {
                "verse": "Saltat diffusis sponsa novella comis."
            },
            {
                "verse": "Silvia quin etiam patruo lasciva iubente"
            },
            {
                "verse": "Concinuit solvens talibus ora sonis:"
            },
            {
                "verse": "- Naiades undantis late compescite rivos,"
            },
            {
                "verse": "Ne pereant tristi semina diluvio."
            },
            {
                "verse": "Ver redit et zephyro florent viridantia prata;"
            },
            {
                "verse": "Credimus, an verbis non adhibenda fides?"
            },
            {
                "verse": "Non bene pallentem salices imitantur olivam,"
            },
            {
                "verse": "Et cedunt niveis alba ligustra rosis."
            },
            {
                "verse": "Aes tamen atque aurum terra nascuntur eadem"
            },
            {
                "verse": "Et quae fert casias, allia gignit humus."
            },
            {
                "verse": "Horrentes altis habitant in montibus ursi,"
            },
            {
                "verse": "Piscis aquam, frondes garrula turba colit."
            },
            {
                "verse": "Improbus elegit sibi mitia corda Cupido,"
            },
            {
                "verse": "Illinc flagrantes mittit in ossa faces."
            },
            {
                "verse": "Nec tamen ignis edax gelidis extinguitur undis,"
            },
            {
                "verse": "Nec concepta diu flamma latere potest."
            },
            {
                "verse": "Sollicitus faciles implorat navita ventos"
            },
            {
                "verse": "Ut subeat portus tuta carina suos."
            },
            {
                "verse": "Quae sapit, adventus celeres optabit amantis:"
            },
            {
                "verse": "Hei mihi quam longas atterit ille moras! -"
            },
            {
                "verse": "His dictis tacuit virgo, niveaeque ruborem"
            },
            {
                "verse": "Contraxere genae perdecuitque pudor."
            },
            {
                "verse": "Interea coelo nox praecipitavit, et atra"
            },
            {
                "verse": "Undique luciferum dispulit umbra diem."
            },
            {
                "verse": "Tum ludis statuere modum, trepidamque puellam"
            },
            {
                "verse": "Impositura toro pronuba Rilla monet."
            },
            {
                "verse": "Quid lacrymis oculos corrumpis inepta nitentes?"
            },
            {
                "verse": "Ultima nox vitae non erit illa tuae."
            },
            {
                "verse": "Quod matri genitor quod coniux ante sorori,"
            },
            {
                "verse": "Hoc est facturus vir, mea nata, tibi."
            },
            {
                "verse": "Nec nimium pugnes, nec cedas ipsa repente:"
            },
            {
                "verse": "Gratior est aliquo parta labore Venus."
            },
            {
                "verse": "Nec te commoveant timidis quaecumque puellis"
            },
            {
                "verse": "Terrorem incutiens garrula fingit anus."
            },
            {
                "verse": "Tu modo ne capiti labantur serta caveto:"
            },
            {
                "verse": "Hic labor, haec monitus sit tibi summa mei. -"
            },
            {
                "verse": "Talibus instruxit dictis, adimitque timorem"
            },
            {
                "verse": "Atque abiens: - Summo mane revertar, - ait."
            },
            {
                "verse": "Concessere omnes; placidam cum coniuge noctem"
            },
            {
                "verse": "Birotus, cunctis invidiosus agit."
            }
        ]
    ]
}