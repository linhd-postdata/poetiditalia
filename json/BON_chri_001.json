{
    "author": "Giacomo Bon",
    "title": "de vita et gestis Christi",
    "url": "http://www.poetiditalia.it/texts/BON|chri|001",
    "text": [
        [
            {
                "verse": "Bis genitum Regem, diuina humanaque pandam"
            },
            {
                "verse": "Concilia et causas, quibus utraque germen in unum"
            },
            {
                "verse": "Virgineo natura sinu permista coiuit:"
            },
            {
                "verse": "Altera largita est uitam, mortem altera passa est."
            },
            {
                "verse": "Spiritus omniparens, triplicis concordia regni"
            },
            {
                "verse": "Et Patris et Nati non enarrabilis ardor,"
            },
            {
                "verse": "Pande uiam uati celsoque allapsus Olympo"
            },
            {
                "verse": "Grata salutiferi memora cunabula Christi!"
            },
            {
                "verse": "Tempus erat Pacis, quo numine plena tumeret"
            },
            {
                "verse": "Diua parens coeloque salus descenderet alto,"
            },
            {
                "verse": "Quom Pater haec Nato superis in sedibus infit:"
            },
            {
                "verse": "\"Unica, nate, mihi soboles, prius aedita cunctis"
            },
            {
                "verse": "Coelitibus, prius astriferos quam Coelifer axes"
            },
            {
                "verse": "Volueret, aeterno deus es mihi natus ab aeuo."
            },
            {
                "verse": "Una qui mecum coelesti uiuis in aula"
            },
            {
                "verse": "Filius aequalis: Pater unum, Filius unum,"
            },
            {
                "verse": "Spirat uterque parem, tribus una potentia nobis,"
            },
            {
                "verse": "Maiestas est una tribus; deus unus in omnes"
            },
            {
                "verse": "Aetherios tractus et mundum fusus in omnem,"
            },
            {
                "verse": "Quique est immenso semper sibi notus ab aeuo...\""
            }
        ],
        [
            {
                "verse": "Exultet coelum, tellus laetetur et antrum"
            },
            {
                "verse": "Gaudeat infernum manesque Acheronte trahendi!"
            },
            {
                "verse": "Ecce diu optatus coelestis prodiit infans,"
            },
            {
                "verse": "Quo duplex natura coit, quo panditur orbi"
            },
            {
                "verse": "Lux, uia, uita, salus, uerax deus atque homo, Christus!"
            },
            {
                "verse": "Hunc simul excepit deiectum stramine uili"
            },
            {
                "verse": "Tellus, plorantem et trepidantem mater adorat,"
            },
            {
                "verse": "Velauitque artus teneros et lactea mammis"
            },
            {
                "verse": "Ora suis fouit; non mollibus inclyta cunis"
            },
            {
                "verse": "Membra reponuntur, sed stratum ignobile gramen"
            },
            {
                "verse": "Et praesepe fuit, nec frigora repulit ignis,"
            },
            {
                "verse": "Sed bos quique gelu muli pater horret asellus"
            },
            {
                "verse": "Dant fotum tepida spirantes nare uapores."
            },
            {
                "verse": "Foelix paupertas luxuque beatior omni"
            },
            {
                "verse": "Iudice facta deo, patiens calcauit egestas"
            },
            {
                "verse": "Diuitias, magno cecidit subiecta triumpho"
            },
            {
                "verse": "Gloria uilis opum tumidique superbia fastus."
            }
        ],
        [
            {
                "verse": "Ecce sub aeria coeli regione cometes"
            },
            {
                "verse": "Explicuit crinem longe flammasque comantes"
            },
            {
                "verse": "Versus Idumaeam sacrataque culmina Bethlem."
            },
            {
                "verse": "Tresque duces magno comitatu equitante cometae"
            },
            {
                "verse": "Signa sequebantur Bactris oriente relictis:"
            },
            {
                "verse": "Qui Chaldaea regit pharetratae et Persidis arua,"
            },
            {
                "verse": "Cuius odorati sunt mollia regna Sabaei."
            },
            {
                "verse": "Te quaerunt, te, parue puer, tibi magnus Olympus"
            },
            {
                "verse": "Dat noua signa, ferunt magni tibi munera reges."
            }
        ],
        [
            {
                "verse": "Mille uiros auro insignes et millia centum"
            },
            {
                "verse": "Secum equites rex quisque trahit ..."
            }
        ],
        [
            {
                "verse": "...regemque petunt regemque requirunt"
            },
            {
                "verse": "Iudaeo natum regno sceptrisque paternis,"
            },
            {
                "verse": "Quoi pia dona ferunt ostensaque signa fatentur."
            },
            {
                "verse": "At formido repens ui magna pectus adorta est"
            },
            {
                "verse": "Regis Idumaei et concursibus atria turbat."
            },
            {
                "verse": "Ille ferox tantoque anceps in turbine sacrum"
            },
            {
                "verse": "Concilium uocat et doctos ignarus Apellas"
            },
            {
                "verse": "Consulit. Ast illi referunt: \"Dabit Ephrata Iudae,"
            },
            {
                "verse": "Bethlem, terra dei, regali e sanguine Christum,"
            },
            {
                "verse": "Qui regat Israel, dux inclytus. Ecce tot annis"
            },
            {
                "verse": "Coelestis uates praedixerat ante Michaeas.\""
            }
        ],
        [
            {
                "verse": "Ipsi iter incoeptum peragunt urbemque subibant"
            },
            {
                "verse": "Conspicui cultu regali uestis et auri."
            },
            {
                "verse": "Dux uero coelo, rutilanti crine cometes,"
            },
            {
                "verse": "Sistit iter natique dei cunacula monstrat."
            },
            {
                "verse": "Haec super Annaeis iuxta praesepe sedebat"
            },
            {
                "verse": "Laeta coruscanti diuina luce sub antro"
            },
            {
                "verse": "Mulcebatque manu puerum cunisque levabat."
            },
            {
                "verse": "Huc densae agglomerant acies frenisque premuntur"
            },
            {
                "verse": "Quadrupedes, tellus pedibus pulsata remugit"
            },
            {
                "verse": "Et stipata tremit peditumque equitumque cateruis."
            },
            {
                "verse": "Desiliunt dorsis equites nixusque ministris"
            },
            {
                "verse": "Excipitur rex quisque suis et dona parari"
            },
            {
                "verse": "Depromique iubet amplissima munera Christo."
            },
            {
                "verse": "Ipsi ad speluncam tendunt stipante caterua,"
            },
            {
                "verse": "Intextis gemma trabeis auroque superbo"
            },
            {
                "verse": "Induti, sceptrum et diadema insigne gerentes."
            },
            {
                "verse": "Vtque cauae penitus subiere crepidinis antrum,"
            },
            {
                "verse": "Immortale iubar patrii splendoris et ingens"
            },
            {
                "verse": "Lux adaperta dei est et sole micantior infans"
            },
            {
                "verse": "Et mater ueneranda suo laetissima nato."
            }
        ],
        [
            {
                "verse": "Obstupuere duces pallentique ore retrorsum"
            },
            {
                "verse": "Subtraxere pedes penitusque ablata recessit"
            },
            {
                "verse": "Lux oculis animisque repens absorpta potestas."
            },
            {
                "verse": "Quod ni ferret opem subitam puer ipse uidendo,"
            },
            {
                "verse": "Efflassent animas extincto lumine reges."
            },
            {
                "verse": "Verum ubi lux oculis, animis quoque reddita lux est,"
            },
            {
                "verse": "Incuruantur humi lapsi pronique reflectunt"
            },
            {
                "verse": "Genua, procumbunt numenque infantis adorant."
            },
            {
                "verse": "Munera dehinc promunt, quae sors diuinitus ollis"
            },
            {
                "verse": "Prima tulit, manibus quae prima oblata fuerunt"
            },
            {
                "verse": "Quaeque fatebantur regemque hominemque deumque."
            },
            {
                "verse": "Nempe haec dona dabant et mystica munera Christo,"
            },
            {
                "verse": "Autumno quae castus Arabs e cortice pingui"
            },
            {
                "verse": "Decutit in syluis purissima tura Sabaeis,"
            },
            {
                "verse": "Et stactim pinguis myrrhae, quae sponte retorto"
            },
            {
                "verse": "Caudice desudat cultisue excisa satiuis."
            },
            {
                "verse": "Et pondus solidum tereti uectigal in auro."
            },
            {
                "verse": "Exposuere duces postquam sua munera laeti."
            },
            {
                "verse": "Indulgent animis et denique corpora curant"
            },
            {
                "verse": "Admonitique uiam somno per deuia carpunt."
            },
            {
                "verse": "Ne Solymam repetant neu moenia dira reuisant."
            }
        ],
        [
            {
                "verse": "Postquam conceptos a pectore triste nefandi"
            },
            {
                "verse": "Consilium regis tetros Acheronte furores"
            },
            {
                "verse": "Tartareo peperit, regem quibus aetheris alti"
            },
            {
                "verse": "Appeteret ferro scelerata et morte necaret."
            },
            {
                "verse": "Decreto nimis audaci iussuque superbo"
            },
            {
                "verse": "Imperat occidi sugentes ubera natos."
            },
            {
                "verse": "Bima solo allidens infra cunabula Bethlem."
            },
            {
                "verse": "Neu lactens ulla uiuus nutrice supersit."
            },
            {
                "verse": "Addit acerba fremens magis ac magis impia iussa"
            },
            {
                "verse": "(Horrendum facinus) genitis orbare Rachelem,"
            },
            {
                "verse": "Crudus Tartareum quos deferat ensis ad Orcum."
            },
            {
                "verse": "Quos uoret una dies. Exin se ferrea tollunt"
            },
            {
                "verse": "Agmina carnificum et crudelia iussa facessunt."
            },
            {
                "verse": "Desaeuit fusus late sine nomine miles"
            },
            {
                "verse": "Agmen in infantum turbaeque imbelle parentum."
            },
            {
                "verse": "Inuadunt matres, sugentes hubera natos"
            },
            {
                "verse": "Diuellunt uitasque uorant mucrone recentes."
            },
            {
                "verse": "Ac ueluti cultis ubi plurima collibus arbos"
            },
            {
                "verse": "Vere nouo gemmis et multis floribus albet"
            },
            {
                "verse": "Spemque nouae frugis foetusque ostentat opimos;"
            },
            {
                "verse": "Pestifer extemplo rutilo stetit aethere nimbus,"
            },
            {
                "verse": "Intonuit coelum, tempestas ingruit atra"
            },
            {
                "verse": "Insequiturque cauis e nubibus aereus hymber."
            },
            {
                "verse": "Sternit humum florum coma lactea, decidit omnis"
            },
            {
                "verse": "Foetus et arborei moerent sine germine rami."
            },
            {
                "verse": "Haud secus armorum uis et malus irruit horror;"
            },
            {
                "verse": "Decidit omnis honos maternis raptus ab ulnis"
            },
            {
                "verse": "Lacteus et terram spargit cruor, impius ensis"
            },
            {
                "verse": "Dat stragem, moestae plangunt sua pignora matres."
            },
            {
                "verse": "Aurea lugubres tollunt super astra querelas"
            },
            {
                "verse": "Ploratusque graues et lamentabile carmen."
            },
            {
                "verse": "Vndique natorum conspersae sanguine matres"
            },
            {
                "verse": "Discurrunt laniantque genas et uertice passos"
            },
            {
                "verse": "Dilacerant crines. Sub acerbo uulnere tellus"
            },
            {
                "verse": "Ingemit, omne super stupet improba uulnera coelum."
            },
            {
                "verse": "Non puer hac ullus, quem bina reuiserat aestas,"
            },
            {
                "verse": "Cui fuit una dies, latuit de caede superstes."
            }
        ],
        [
            {
                "verse": "At deserta petit Christus loca montis et altum"
            },
            {
                "verse": "Conscendit cliui dorso pendente cacumen."
            },
            {
                "verse": "Hic uacat officio orandi speculandaque uoluit"
            },
            {
                "verse": "In se uerba, fluit lachrymis et pectore feruet."
            },
            {
                "verse": "Undique mox adeunt turbae glomerantque trahuntque"
            },
            {
                "verse": "Impulsum precibus uotisque sequacibus urgent."
            },
            {
                "verse": "Ille uiae ductor uicinam tendit ad urbem,"
            },
            {
                "verse": "Qua Galilaea uigil stabat super oppida custos,"
            },
            {
                "verse": "Centum militibus Romano nomine princeps."
            },
            {
                "verse": "Languebat cuius moesta et puer arce iacebat"
            },
            {
                "verse": "Perdita confractus laetali uiscera morbo."
            },
            {
                "verse": "Hic postquam magnum uenientis nomen Iesu"
            },
            {
                "verse": "Audiit, extemplo ueteres accersit Apellas"
            },
            {
                "verse": "Hisque ait: \"Ite citi, orantes haec dicite Regi:"
            },
            {
                "verse": "O rex, qui dator es uitae, cui laethifer Orcus"
            },
            {
                "verse": "Tabificaeque trucis pestes famulantur Auerni,"
            },
            {
                "verse": "Languida qui aeterna ui uerbi corpora sanas,"
            },
            {
                "verse": "Ecce toro puer hic meus occubat aeger, acerbo"
            },
            {
                "verse": "Funere confectus, laxis cui frigida membris"
            },
            {
                "verse": "Est paralysis iners tremulos quassantibus artus"
            },
            {
                "verse": "Febribus. Hinc animam uix sustinet ore dolentem."
            },
            {
                "verse": "Quare age, suppliciter tristes, rex magne, precamur,"
            },
            {
                "verse": "Adsis huic, o uita, tuo te redde clienti,"
            },
            {
                "verse": "Te tuus incolumi potiatur corpore seruus!\""
            },
            {
                "verse": "Dixerat; haud illi tali parere recusant"
            },
            {
                "verse": "Imperio. At iussi propere mandata facessunt."
            },
            {
                "verse": "Iamque propinquabat Christus comitante caterua,"
            },
            {
                "verse": "Limina iamque urbis murosque et tecta subibat,"
            },
            {
                "verse": "Quum missi agglomerant et iussa effantur Apellae"
            },
            {
                "verse": "Annixique haerent precibusque hortantur et instant."
            },
            {
                "verse": "Tum benefacta uiri memorant et laudibus optant"
            },
            {
                "verse": "Praemia digna suis, simul aequis passibus ibant"
            },
            {
                "verse": "Laetantes: etenim Christus mox affore tempus"
            },
            {
                "verse": "Pollicitus curam et pueri promisit habendam."
            },
            {
                "verse": "Rursus ad hoc alii ueniunt a principe missi,"
            },
            {
                "verse": "Talibus orantes: \"O qui uerbo omnia condis"
            },
            {
                "verse": "Et regis imperio regnum sine fine beatum,"
            },
            {
                "verse": "Ne mea uexeris, ne, tecta illabier hospes!"
            },
            {
                "verse": "Non mea digna domus rege est et principe tanto."
            },
            {
                "verse": "Hinc ego dedignor tali qui munere fungar,"
            },
            {
                "verse": "Qui coram praesens affari numina possim."
            },
            {
                "verse": "Sat mihi, dic tantum, puer ipse leuabitur atro"
            },
            {
                "verse": "Funere, Tartareas mors et dolor ibit ad umbras."
            },
            {
                "verse": "En ego constituor domino qui praeside princeps"
            },
            {
                "verse": "Militiae nostrae, puer et mea iussus obaudit"
            },
            {
                "verse": "Imperia obsequioque obtemperat, ille recedit,"
            },
            {
                "verse": "Ille uenit iussu nostro fitque omne quod illis"
            },
            {
                "verse": "Impendo offitium, res hinc mea dicta sequuntur.\""
            },
            {
                "verse": "Talibus auditis Rex est miratus et acres"
            },
            {
                "verse": "Intendens oculos uersa ceruice frequentes"
            },
            {
                "verse": "In populos, illis haec uerba sequentibus infert:"
            },
            {
                "verse": "\"Quid potuit dici feruentius? Ullane cuiquam"
            },
            {
                "verse": "Tanta fides quantam Romano in pectore cerno."
            },
            {
                "verse": "Hinc fore ut innumeri cedent in regna uocati,"
            },
            {
                "verse": "Cum patribus superum coelesti sede recumbent;"
            },
            {
                "verse": "Quattuor hi lati uenient a partibus orbis"
            },
            {
                "verse": "Magnaque consurget gens alto a sanguine Iacob."
            },
            {
                "verse": "At regni soboles est eiicienda sub atra"
            },
            {
                "verse": "Tartara, per caecam tenebrae exterioris abyssum,"
            },
            {
                "verse": "Flent ubi deformes et strident dentibus umbrae."
            },
            {
                "verse": "Porro omni puer ille tuus langore leuetur:"
            },
            {
                "verse": "Hoc fidei, Romane, tuae par suscipe munus!\""
            },
            {
                "verse": "Hoc dicto illius fugit omnis corpore langor,"
            },
            {
                "verse": "Dicto quo coelum, terram, quo quicquid ubique est"
            },
            {
                "verse": "Protulit ex nihilo deus et mens omnia fecit."
            }
        ],
        [
            {
                "verse": "Iam sensim elapsus scandit freta nauibus apta"
            },
            {
                "verse": "Cum sociis curritque uiam spumante phasello."
            },
            {
                "verse": "Nox erat, et placidae Christus sopita quieti"
            },
            {
                "verse": "Membra dedit, durum capiti ceruical honesto."
            }
        ],
        [
            {
                "verse": "Incumbit ponto nimbus, sonat unda procellis,"
            },
            {
                "verse": "Et tumidi toto consurgunt gurgite fluctus."
            },
            {
                "verse": "Annixi antennas intensaque carbasa nautae"
            },
            {
                "verse": "Eripiunt uentis et ab aestibus humida uela."
            },
            {
                "verse": "Prora secat fluctus rapidaque aspergine sudat,"
            },
            {
                "verse": "Eminet acta ratis modo aqua suspensa tumenti"
            },
            {
                "verse": "Et modo prona labat praerupti uertice ponti,"
            },
            {
                "verse": "Et latere alterno crebram capit et uomit undam."
            },
            {
                "verse": "Albicat in tenebris aestus et sibilat auster,"
            },
            {
                "verse": "Nauticus ingeminat clamor stridorque rudentum,"
            },
            {
                "verse": "Mors intenta furit diuersaque praelia miscet,"
            },
            {
                "verse": "Vita latet custos et sustinet omnia uictrix."
            },
            {
                "verse": "Interea uariis socii terroribus acti"
            },
            {
                "verse": "Et nautae acclamant \"Vita addormiscit!\", hiantes:"
            },
            {
                "verse": "\"Salua, o Rex, Rabbi, manifesto hoc eripe laeto!\""
            },
            {
                "verse": "Christus ut euigilans altum caput extulit, auris"
            },
            {
                "verse": "Inuisas hyemes tempestatesque profundo"
            },
            {
                "verse": "Emissas baratro conuulsaque caerula fundo"
            },
            {
                "verse": "Feruere prospexit Stygiis oppressa ruinis,"
            },
            {
                "verse": "Iactatos undis socios coelique procella:"
            },
            {
                "verse": "\"O miseri, quo uestra fides euicta periclo est?"
            },
            {
                "verse": "Quo tremor inuasit pauitantia frigore membra?\""
            },
            {
                "verse": "Astitit hoc dicto, rursus dehinc talia fatur"
            },
            {
                "verse": "Increpitatque undas urgentem et flamina nimbum:"
            },
            {
                "verse": "\"At tibi, saeue nimis, uis isthaec cesset inanis!"
            },
            {
                "verse": "Tanta ne sit uobis audacia! Tuta quiescant"
            },
            {
                "verse": "Aequora! Sic tantas potuistin tollere moles?!"
            },
            {
                "verse": "Vos ego sum ...!\" Subito uerbo hoc tranquilla quierunt"
            },
            {
                "verse": "Aequora nec quisquam flatus uestigia pressit."
            },
            {
                "verse": "Attonitis riguere comae, timor ingruit ingens,"
            },
            {
                "verse": "Vt uidere repens ea tot mutata potenti"
            },
            {
                "verse": "Imperio, quae non naturae legibus haerent."
            }
        ],
        [
            {
                "verse": "Postquam facta quies pelago et fragor excidit omnis,"
            },
            {
                "verse": "Spumifero insurgunt et caerula remige uerrunt,"
            },
            {
                "verse": "Defessi ad fines Arabum ac deserta Gerasae"
            },
            {
                "verse": "Littora deueniunt, et sol iuga summa Galaad"
            },
            {
                "verse": "Exoriens primo radiis accensa tenebat."
            }
        ],
        [
            {
                "verse": "At pius audito casu morientis amici"
            },
            {
                "verse": "Ingemuit Christus, lachrymis testatus amorem,"
            },
            {
                "verse": "Cumque suo coetu celeri fugiente phasello"
            },
            {
                "verse": "Trans freta, conscendit montis loca sola seorsi."
            },
            {
                "verse": "Multa cateruatim gens hunc plebesque secuta,"
            },
            {
                "verse": "Littora circuitu superant sinuosa pedestri."
            },
            {
                "verse": "Ipse sedens summo socios in monte docebat."
            },
            {
                "verse": "Interea attollens oculos procul agmina uidit"
            },
            {
                "verse": "Tendere se uersus. Quibus illicet obuius ibat,"
            },
            {
                "verse": "Comiter excaeptos dulci et sermone leuatos"
            },
            {
                "verse": "Recreat hos, illis animos et Corpora sanat."
            }
        ],
        [
            {
                "verse": "Tum duodena phalanx (ut sol deuoluitur alto"
            },
            {
                "verse": "Tectaque decliuis fumantia uesper inumbrat)"
            },
            {
                "verse": "Ieiuni populi duros miserata labores:"
            },
            {
                "verse": "\"En\", ait ad Christum, \"populus labat iste famescens;"
            },
            {
                "verse": "Corpora, dic, curet dimissa per oppida turba:"
            },
            {
                "verse": "His etenim impendent desertis uallibus umbrae.\""
            },
            {
                "verse": "Respondit soli lingua tentante Philippo:"
            },
            {
                "verse": "\"Unde graui huic populo Cererem mercemur alumnam?\""
            },
            {
                "verse": "Dixerat hoc operis non nescius ipse futuri."
            },
            {
                "verse": "At iuuenis: \"Non bis centum denaria panis"
            },
            {
                "verse": "Sufficiunt ut des paruas tot in agmina micas.\""
            },
            {
                "verse": "Audiit Andreas ac talia sedulus infit:"
            },
            {
                "verse": "\"Est puer hic unus, qui panes quinque duosque"
            },
            {
                "verse": "Affert pontiuaga de gente paropside pisces."
            },
            {
                "verse": "At quota pars? Et sit micis libanda pusillis.\""
            },
            {
                "verse": "\"Hos huc ferte mihi uiridique in gramine campi"
            },
            {
                "verse": "Discumbant humiles conuiuia fusa per herbas"
            },
            {
                "verse": "Et quot quinque decem\", dixit, \"tot in ordine sunto!\""
            },
            {
                "verse": "Discubuere uiri centum per gramina mensis"
            },
            {
                "verse": "Foemineumque genus puerique impube petulci"
            },
            {
                "verse": "Agmen ibi, quod quisque suis cum matribus ibat."
            },
            {
                "verse": "Tum data quinque capit cerealibus ordea crustis"
            },
            {
                "verse": "Decoctosque maris geminos e gurgite pisces"
            },
            {
                "verse": "Attollitque oculos duplicesque ad sydera palmas"
            },
            {
                "verse": "Gratatusque patri diuino famine iussit:"
            },
            {
                "verse": "\"Crescite multiplices mensasque implete iacentes!"
            },
            {
                "verse": "Hos in frusta secans socios partitur in omnes:"
            },
            {
                "verse": "Exundatque Ceres piscisque exuberat amplo"
            },
            {
                "verse": "Germine bis senis a fonte canalibus, instar"
            },
            {
                "verse": "Fluminis, et mensis centum discurrit in oras."
            },
            {
                "verse": "Postquam exempta fames epulis, saturataque plenis"
            },
            {
                "verse": "Conuiualis adhuc penderet sessio mensis."
            },
            {
                "verse": "Edicit sociis relegent sibi quisque canistris"
            },
            {
                "verse": "Relliquias epuli, mensis quaecumque supersunt."
            },
            {
                "verse": "Tum bis sex cophinos implent stipantque prementes."
            }
        ],
        [
            {
                "verse": "Vespere solus erat soloque in uertice Christus."
            },
            {
                "verse": "At socii fessi mediis iactantur in undis"
            },
            {
                "verse": "Proraque ab aduersis illisa retunditur Euris."
            },
            {
                "verse": "Quum uero iubar aurorae iuga montis ad alta"
            },
            {
                "verse": "Puniceo gallis excitum aspirat ab ortu"
            },
            {
                "verse": "Quartaque nocturnis uigilantia uertitur horis,"
            },
            {
                "verse": "Ipse laborantem cernens in gurgite puppim"
            },
            {
                "verse": "Difficili, montis dorso decurrit ab alti et"
            },
            {
                "verse": "Per mare tendit iter tumida suspensus in unda;"
            },
            {
                "verse": "Caerula cui siccis subsidunt aequora plantis"
            },
            {
                "verse": "Firmaque non solitus stupuit uestigia pontus."
            },
            {
                "verse": "Quom super ire uirum fluctus uidere tumentes"
            },
            {
                "verse": "Transque laborantes et trans freta feruida nautae,"
            },
            {
                "verse": "Exclamant trepidi turbataque numine mens est."
            },
            {
                "verse": "His \"Ego sum\" tum Christus ait, \"procul omnis abesto"
            },
            {
                "verse": "Corde timor nostrum subeatque in uiscera robur!\""
            },
            {
                "verse": "\"Nate deo, si dexter ades, tua numina\" Petrus"
            },
            {
                "verse": "\"Me quoque adire iube molle hoc super aequor eundo\","
            },
            {
                "verse": "Sic ait, o tanto spes opportuna periclo."
            },
            {
                "verse": "Innuit, unde Cephas ardenti corde per aequor"
            },
            {
                "verse": "Ibat ouans agiles neque tinxerat aequore plantas."
            },
            {
                "verse": "Irruit at moto uhaemens a gurgite nimbus,"
            },
            {
                "verse": "Nec tenuit titubata solo uestigia Petrus:"
            },
            {
                "verse": "Labitur ante graui pressus terrore ruitque"
            },
            {
                "verse": "Imploratque uocans Dominum clamore propinquum."
            },
            {
                "verse": "Mox extenta pius porrexit brachia Iesus"
            },
            {
                "verse": "Apprensumque atros reuomentem pectore fluctus"
            },
            {
                "verse": "Eleuat incusatque fidem labentis omissam"
            },
            {
                "verse": "Conscenditque foros mediaque in puppe recumbit."
            },
            {
                "verse": "Tum uenti posuere, silet placido aequore pontus."
            },
            {
                "verse": "Hunc adeunt socii praesens et numen adorant."
            }
        ],
        [
            {
                "verse": "Interea capita aedituum coiere nefanda"
            },
            {
                "verse": "Atque senatores inimica sub atria Cayphae."
            },
            {
                "verse": "Et consulta ferunt, ut Christum fraude doloque"
            },
            {
                "verse": "Comprensum occidant, ast hoc ubi festa diei"
            },
            {
                "verse": "Lumina praetereant, insit ne plebe tumultus."
            },
            {
                "verse": "Tum fera Tisiphone summum de uertice crinem"
            },
            {
                "verse": "Vipereo, Stygia dirum de gente Marassum,"
            },
            {
                "verse": "In Scariotei coniecit Pectora Iudae,"
            },
            {
                "verse": "Unius e Christi bis senoque ordine caetus."
            },
            {
                "verse": "Concitus hinc abiit in principis atria Cayphae,"
            },
            {
                "verse": "Iam penetrat foedi praeceps ante ora senatus."
            },
            {
                "verse": "\"Munere me quanto, o proceres, donare velitis"
            },
            {
                "verse": "Ut genus hoc hominis tradam\", sic improbus inquit."
            }
        ],
        [
            {
                "verse": "Argenti nummos dare tot pepigere quot olim"
            },
            {
                "verse": "Iosepho infensi fratres pro fratre tulerunt."
            },
            {
                "verse": "Proditor hinc Iudas quaenam opportuna darentur"
            },
            {
                "verse": "Tempora uenatur sceleri, sine murmure turbae."
            }
        ],
        [
            {
                "verse": "Haec ubi dicta dedit, praecordia concitat ingens"
            },
            {
                "verse": "Spiritus interior turbato ac pectore fatur:"
            },
            {
                "verse": "\"En equidem caetus uestri qui tradar ab uno!"
            },
            {
                "verse": "Et manus ecce rapax ausa hac accumbere mensa est!\""
            },
            {
                "verse": "Consternata cadunt sociorum corda futuri"
            },
            {
                "verse": "Ancipites animique pauent et singula tentant"
            },
            {
                "verse": "Ora uirum, quisnam ille foret scrutante tumultu."
            },
            {
                "verse": "Pro se quisque timet, sibi forte instare tremendum,"
            },
            {
                "verse": "Dirum, immite nefas alterna et uoce petebant:"
            },
            {
                "verse": "\"Nunquid ego, Rabbi, sim proditor ille cruentus?\""
            },
            {
                "verse": "\"Quae manus hoc mecum est intingier ausa catino,"
            },
            {
                "verse": "Illius est\", inquit, \"scelus id molita nefandum."
            },
            {
                "verse": "Porro ego pro serie Scripturae incedo, sed illi"
            },
            {
                "verse": "Vae, per quem natum tradetur Virgine germen!"
            },
            {
                "verse": "Non nasci satius fuit illi matris ab alvo!\""
            },
            {
                "verse": "Hic immane tegens in pectore uirus Echidna,"
            },
            {
                "verse": "Vt lupus inter oues simulato uellere profert"
            },
            {
                "verse": "Ballatum: \"Mene, o Rabbi, talem esse putabis?!\""
            },
            {
                "verse": "\"Ore tuo dicis, tua uox te accusat, Iuda!\""
            },
            {
                "verse": "Interea maesti Ioannis amabile Iesu"
            },
            {
                "verse": "In gremio domini caput a ceruice recumbit:"
            },
            {
                "verse": "Quale nitet malum foelicis in arbore rami"
            },
            {
                "verse": "Et sese uiridi foliorum protegit umbra."
            },
            {
                "verse": "Innuit huic Petrus, quo posceret, ille quis esset"
            },
            {
                "verse": "Proditor. Ergo iterum caput ad coeleste reclinat"
            },
            {
                "verse": "Pectus et exquirit: \"Quis proditor impius ille est?\""
            },
            {
                "verse": "\"Ille est quoi panem mea dextera tradet inunctum.\""
            },
            {
                "verse": "Dixit et intinctam Cererem porrexit Iudae."
            },
            {
                "verse": "Post ipsam penetrat malus effera pectora daemon."
            },
            {
                "verse": "Christus ait: \"Propere quod iam moliris obito!\""
            },
            {
                "verse": "Haec ignota fuit toti sententia mensae."
            },
            {
                "verse": "Continuo egreditur Iudas, et pallida noctis"
            },
            {
                "verse": "Luna per umbrosas sua lumina texerat alas."
            }
        ],
        [
            {
                "verse": "Interea luxere faces, et murmur ab umbris"
            },
            {
                "verse": "Auditus magis atque magis clarescit et horror"
            },
            {
                "verse": "Ingruit: excutiunt somnum, rapit arma iuuentus."
            },
            {
                "verse": "Qualis Amathitem pacato gurgite Ionam"
            },
            {
                "verse": "Quom ratis euexit flatu spirante secundo,"
            },
            {
                "verse": "Fluctibus acta repens euertitque aequora turbo,"
            },
            {
                "verse": "Tindarides micuere faces et spumea ducto"
            },
            {
                "verse": "Murmurat unda salo, nautas timor excitat ingens,"
            },
            {
                "verse": "Incumbunt operi, uorat acrem bellua Ionam:"
            },
            {
                "verse": "Dux Erebi subiit sceleroso inductus Iuda"
            },
            {
                "verse": "Ceu thorace, duas agitans in bella cohortes,"
            },
            {
                "verse": "Praesidis una quidem, sed principis altera mystae."
            },
            {
                "verse": "Sunt his tela sudes accinctaque comminus enses"
            },
            {
                "verse": "Arma, faces quatiunt inclusaque lumina cornu."
            },
            {
                "verse": "Proditor his Christum mentita per oscula Iudas"
            },
            {
                "verse": "Signaque sacrilego ferus indicat ore Magistrum."
            },
            {
                "verse": "Hic uentura uidens in se, est quaecunque profatus,"
            },
            {
                "verse": "Exit in occursum, quibus hoc \"Quem quaeritis?\" inquit."
            },
            {
                "verse": "\"Nazareth auctorem\", referunt, \"florentis Iesum.\""
            },
            {
                "verse": "Lampadas has etenim lux Christi et signa fefellit,"
            },
            {
                "verse": "Sed se sponte sua manifesto nomine prodit"
            },
            {
                "verse": "His \"Ego sum\" dicens. Hoc illa ut fulminis ictu"
            },
            {
                "verse": "Versa retro fusos fluxerunt arma per hostes."
            },
            {
                "verse": "Nomen ab euentu res et diuina patescit."
            },
            {
                "verse": "Talis mille uiros arrepta strauit aselli"
            },
            {
                "verse": "Mandibula Samson et uictor uomere Sangar"
            },
            {
                "verse": "Aut uno extinxit fortissimus impete Dauid."
            },
            {
                "verse": "At fecit Vitae praesentia surgere lapsos."
            },
            {
                "verse": "Illis rursus ait: \"Quem quaeritis?\" Hostis \"Iesum\""
            },
            {
                "verse": "Vociferat, \"magno Galilaei a monte Taboris.\""
            },
            {
                "verse": "\"Iam pridem uobis ego sum professus, eundem"
            },
            {
                "verse": "Me modo profiteor. Quem quaeritis, ecce uidetis."
            },
            {
                "verse": "Ergo meos (si me uultis) sinite ire sodales!\""
            },
            {
                "verse": "Hoc perfecta dedit dicto promissa parenti,"
            },
            {
                "verse": "Iactatusque mari Ionas fluctuque tumenti."
            },
            {
                "verse": "Signa dedit Iudas et proditor oscula fixit,"
            },
            {
                "verse": "Oscula foeda Ioab fratri quae fixit Amasae,"
            },
            {
                "verse": "Quale, Caine, tuum crimen decussit Abellem."
            },
            {
                "verse": "Ast ea tum Iesus non aspernatus, amico"
            },
            {
                "verse": "Ore uenenatam quin est affatus Echidnam,"
            },
            {
                "verse": "Cuius in ore nefas simulato immane retexit."
            },
            {
                "verse": "Framea tum Petri uibrata a uertice summo"
            },
            {
                "verse": "Auriculam dextro deiecit tempore Malchi,"
            },
            {
                "verse": "Malchi, pontificis famulantis in aede uetusta."
            },
            {
                "verse": "\"Non tali auxilio nobis opus\", inquit Iesus;"
            },
            {
                "verse": "\"Petre, reduc ensem uaginae aut siste paternum"
            },
            {
                "verse": "Craterem, mihi quem genitor dedit ipse bibendum!"
            },
            {
                "verse": "Omnis enim miles qui iniussus strinxerit ensem,"
            },
            {
                "verse": "Ense periturus poenas dabit. Arduus aether"
            },
            {
                "verse": "Non mihi bis senis legionibus inferet arma,"
            },
            {
                "verse": "Una si tantum genetorem uoce rogaro?\""
            },
            {
                "verse": "Integrat hinc tactu auriculas et uulnere sanat."
            }
        ],
        [
            {
                "verse": "Impia tum miti conuersus in agmina uultu:"
            },
            {
                "verse": "\"Siccine ut infestum me contra arma ista latronem?!"
            },
            {
                "verse": "Mene\", ait, \"apprendi synagoga hoc Marte decebat?"
            },
            {
                "verse": "Nonne recens templi populos ego sede docebam"
            },
            {
                "verse": "Vos apud, inque dies, adeo ut me nemo teneret?"
            },
            {
                "verse": "Vestra sed hora uenit, caliginis atra potestas.\""
            },
            {
                "verse": "Inuadunt, subito conuoluitur agmine Christus."
            }
        ],
        [
            {
                "verse": "Corripuere lupi rabidis ut faucibus agnum,"
            },
            {
                "verse": "Factrices strinxere manus terreque polique."
            },
            {
                "verse": "Ecce deus trahitur, Libertas capta ligatur,"
            }
        ],
        [
            {
                "verse": "Ducitur optatam pius en Isachus ad aram,"
            },
            {
                "verse": "Vinctus ob inuidiam fraternae bilis Ioseph"
            },
            {
                "verse": "Abreptumque sibi fera pessima foedat amictum,"
            },
            {
                "verse": "Qualis auara suum uinclis innodat amantem"
            },
            {
                "verse": "Dalida pro fuluo Sansonaque uendidit auro."
            }
        ],
        [
            {
                "verse": "Prima domus petitur falsusque examine iudex,"
            },
            {
                "verse": "Anna, socer Cayphae, labenti maximus anno"
            },
            {
                "verse": "Qui fuerat praesul; tum crimina sanguine iungunt."
            }
        ],
        [
            {
                "verse": "At scelerum gurges inhiauerat Anna nefanda"
            },
            {
                "verse": "Fraude uiam, si quid mentiri examine posset."
            },
            {
                "verse": "Ergo iubet Iesum adduci poscitque coacti"
            },
            {
                "verse": "Iura sodalicii, quae dogmata seminet ultro."
            },
            {
                "verse": "Qui sic respondit: \"Mundo mea lingua patenti"
            },
            {
                "verse": "Ore palam sonuit, me tum synagoga docentem"
            },
            {
                "verse": "Audiit et templum, quo uis coit omnis Iudae;"
            },
            {
                "verse": "Nec quicquam occulto docui. Quid quaeris ab ore"
            },
            {
                "verse": "Verba meo? Quin posce uiros ea cuncta loquentem"
            },
            {
                "verse": "Qui uidere, calent atque ii mea dogmata pandant!\""
            },
            {
                "verse": "Talia dicentis manus impia deuolat ori"
            },
            {
                "verse": "Incussoque genam signauit uerbere palmae."
            },
            {
                "verse": "\"Haeccine pontifici tute responsa dedisti?!\""
            },
            {
                "verse": "Trux ait ingrato sanatus uulnere Malchus."
            },
            {
                "verse": "Vnde dei fuso manauit sanguine nasus."
            }
        ],
        [
            {
                "verse": "En Christi uirtus innotuit alma ferentis"
            },
            {
                "verse": "Et doctrina uiae et mundi patientia uictrix."
            },
            {
                "verse": "Sustinet hoc ictus umbone refertque uicissim"
            },
            {
                "verse": "Ore salutifero sceleri haec responsa proteruo:"
            },
            {
                "verse": "\"Si quid ego fando deliqui, teste nocentis"
            },
            {
                "verse": "Argue delictum, sint me cur coedis acerbe?\""
            },
            {
                "verse": "Ecce dedit se diua manu maxilla profanae,"
            },
            {
                "verse": "Tristibus ut threnis uates Anathonte canebat."
            },
            {
                "verse": "Victima sed trahitur uinclis ad limina Cayphae."
            }
        ],
        [
            {
                "verse": "At globus hic capta ueluti leo diuite praeda"
            },
            {
                "verse": "Improbus exultat sistitque ante ora senatus."
            },
            {
                "verse": "Incubuere neci Christi, consulta feruntur,"
            },
            {
                "verse": "Prouocat unanimis falsos sententia testes."
            },
            {
                "verse": "Prodibant ultro multi nec crimine quadrant."
            },
            {
                "verse": "Defecere malo reprobi scrutamine reges,"
            },
            {
                "verse": "Deserit et causam fallax examen iniquam:"
            },
            {
                "verse": "Crimine testis herae iustus damnatur Ioseph,"
            },
            {
                "verse": "Helchias ad mortem trahitur Susanna malignis"
            },
            {
                "verse": "Iudicibus, Babylon foedis dat testibus aures."
            },
            {
                "verse": "Et duo postrema ueniunt in parte; profanis"
            },
            {
                "verse": "Testibus in Christum scelerata calumnia surgit."
            },
            {
                "verse": "Quippe uirum insimulant se demolita daturum"
            },
            {
                "verse": "Templa dei et triduo molita audisse loquentem."
            },
            {
                "verse": "Hoc ubi iudicium causae tam debile princeps"
            },
            {
                "verse": "Est animaduersus Cayphas, furor iraque mentem"
            },
            {
                "verse": "Praecipitant: haud ille capit se deinde, sed alto"
            },
            {
                "verse": "Excutitur solio saeuoque impellitur aestu,"
            },
            {
                "verse": "Prosilit et Christum sic increpat: \"Ore silenti"
            },
            {
                "verse": "Confutare putas hos qui te comminus urgent?!\""
            },
            {
                "verse": "Ille tacet, nec enim tenebras hac luce capaces"
            },
            {
                "verse": "Esse uidet, qua sancta dei constantia uires"
            },
            {
                "verse": "Exerit inuictas et magno robore uallat."
            },
            {
                "verse": "Quoque magis mutit, magis hoc furit aestus acerbi"
            },
            {
                "verse": "Principis et tectis insibilat hydra uenenis,"
            },
            {
                "verse": "Si qua locum fraudi uia det, rimatur et instat."
            },
            {
                "verse": "Prouocat ergo loqui et iurandi iure coegit:"
            },
            {
                "verse": "\"Christus, origo dei tune es?\" Respondit Iesus:"
            },
            {
                "verse": "\"Fatus es: anne ego sum; post haec tamen ipse uidendus"
            },
            {
                "verse": "Filius est Hominis uobis in nubibus ingens"
            },
            {
                "verse": "Aetheriis alto ueniens a uertice coeli;"
            },
            {
                "verse": "Ad dextram patria tum maiestate sedebit.\""
            }
        ],
        [
            {
                "verse": "Interea scisso princeps exclamat amictu:"
            },
            {
                "verse": "\"Blasphemauit, atrox scelus, execrabile monstrum!"
            },
            {
                "verse": "Testibus haud opus est ultra: patet omnibus, ingens"
            },
            {
                "verse": "Audistis facinus. Quo dignum? Quale uidetur"
            },
            {
                "verse": "Commeruisse nefas deus hic?\" Tunc hydra trisulcis"
            },
            {
                "verse": "Oribus insonuit: \"Reus est hic mortis acerbae!\""
            },
            {
                "verse": "Nex uitam increpuit, lucem nox atra diemque."
            },
            {
                "verse": "Illicet impuris Christum spuit hydra uenenis:"
            },
            {
                "verse": "Inque obscaena deum foedantibus ora saliuis"
            },
            {
                "verse": "Exonerant udoque trahunt pulmone cruenta"
            },
            {
                "verse": "Sputa cateruatim foecudae daemone fauces."
            },
            {
                "verse": "Stat uultus turpi et facies quasi mersa procella"
            },
            {
                "verse": "Excipit obiectum ceu mixta grandine nimbum."
            }
        ],
        [
            {
                "verse": "Caedebant alii caput atque eburnea colla;"
            },
            {
                "verse": "Est adeo colaphis ceruix onerata profanis"
            },
            {
                "verse": "Primorumque lues in nos euicta parentum."
            },
            {
                "verse": "Ast aliae uultu palmae utque incude sonanti"
            },
            {
                "verse": "Malleus insultant intentaque brachia pendent"
            },
            {
                "verse": "Lactibus alternis repetitaque uerbera figunt."
            },
            {
                "verse": "Stat facies immota, sedet uelut aequore cautes"
            },
            {
                "verse": "Fluctibus in mediis pulsata sonantibus undis."
            },
            {
                "verse": "Tunsa per ora cruor labris et naribus uber"
            },
            {
                "verse": "Irrorat, tegmen mixto mucore cruentus"
            },
            {
                "verse": "Humectatque manus impuras, impius hostis"
            },
            {
                "verse": "Crudescit magis et liuens tumor in cute surgit."
            }
        ],
        [
            {
                "verse": "Per ludibria dant alapas: \"O maxime uates,"
            },
            {
                "verse": "Cuius hic est efare tuo et cane tempore flictus!\""
            },
            {
                "verse": "Multaque cornupetae iactabant ore cerastae."
            },
            {
                "verse": "Ingeminant ictus et uersis uerbera pugnis,"
            },
            {
                "verse": "Ii barbam uellunt aut flauos uertice crines,"
            },
            {
                "verse": "Opprobrant alii, fit plebi abiectio Christus."
            },
            {
                "verse": "Haud secus Ascalon delusum Samsona risit."
            }
        ],
        [
            {
                "verse": "Exoriturque aliud miserabile: sydus Olympi"
            },
            {
                "verse": "Qui modo Petrus erat, uilem dedit arce ruinam,"
            },
            {
                "verse": "Unius ancillae deiectus ab ore furentis."
            },
            {
                "verse": "Namque hunc illa uidens obtutu fatur iniquo:"
            },
            {
                "verse": "\"Nazaret hic etiam fuerat cum principe Iesu!\""
            },
            {
                "verse": "Protinus ille suum negat immemor esse magistrum,"
            },
            {
                "verse": "Ore palam cunctis, aut hunc si nosset Iesum."
            },
            {
                "verse": "Conscia mens trepidi stimulis agitata timoris"
            },
            {
                "verse": "Stare nequit: tacito sensim fugit atria gressu."
            },
            {
                "verse": "Mox stetit, ut seram plaudentibus excitat alis"
            },
            {
                "verse": "Auroram gallus, dum personat aethera cantu."
            },
            {
                "verse": "Tunc alia ut tristem uidet hic ancilla morari"
            },
            {
                "verse": "Atque apud astantes Iesu uocat esse tribulem,"
            },
            {
                "verse": "Abnegat hoc iterum uix unaque fluxerat hora."
            },
            {
                "verse": "Atria rursus init, repetit quoque frigidus ignem."
            },
            {
                "verse": "Inuasere uiri sine robore debile pectus:"
            },
            {
                "verse": "Hic in Oliueti uidisse hunc asserit orto"
            },
            {
                "verse": "Cum duce deprenso, Petro hoc ait ille neganti:"
            },
            {
                "verse": "\"Quin Galilaeus ades et te tua dissona prodit"
            },
            {
                "verse": "Lingua.\" Sed abiurat detestaturque Magistrum"
            },
            {
                "verse": "Petrus. Et insonuit cantu super aethera gallus."
            },
            {
                "verse": "Ast oculi Domini conuersaque lumine flamma"
            },
            {
                "verse": "Irradiat Petro tenebrosaque frigora soluit."
            },
            {
                "verse": "Extemplo memori praesagia pectore uoluens"
            },
            {
                "verse": "Ternaque cum galli bino periuria cantu,"
            },
            {
                "verse": "Ingemuit, mox et tristem fugit eminus aulam,"
            },
            {
                "verse": "Uberibus lachrymis et fletu pastus amaro."
            }
        ],
        [
            {
                "verse": "Postquam pontifices Pilati ad praesidis aedes"
            },
            {
                "verse": "Aflicto traxere sequentem corpore Christum"
            },
            {
                "verse": "Incircumcisi Romanaque iura tyranni,"
            },
            {
                "verse": "Abstinuere pedes polluto limine sacros,"
            },
            {
                "verse": "Ne sua foedarent uestigia, sanguine sed non"
            },
            {
                "verse": "Continuere manus iusto foedare rapaces."
            },
            {
                "verse": "Pontius addictum morti Pilatus Iesum"
            },
            {
                "verse": "Vidit ut, inde foras extra praetoria fertur,"
            },
            {
                "verse": "Cuius et accusent exquirit fraudis eundem."
            },
            {
                "verse": "Exclamant alto quibus infula uertice uitta"
            },
            {
                "verse": "Sacra caput duplici sub inani stemmate fulcit:"
            },
            {
                "verse": "\"Ni veterator homo, tibi cur sic tradditus esset?"
            },
            {
                "verse": "Iste mali factor per nos excussus ad unguem.\""
            }
        ],
        [
            {
                "verse": "\"Sufficit examen uestris si legibus\", inquit"
            },
            {
                "verse": "Pontius, \"hinc pariter sententia iure sequatur:"
            },
            {
                "verse": "Tollite, conficite hunc sceleri nec parcite tanto!\""
            },
            {
                "verse": "\"Non licet hoc nobis\", dedit huic responsa sacerdos."
            },
            {
                "verse": "Nam sua fata deus sic est sortitus Iesus"
            },
            {
                "verse": "Euoluitque uices, quas iam praedixerat auctor."
            },
            {
                "verse": "Criminibus falsis alii latrare nugasque"
            },
            {
                "verse": "Tendere mendaces: \"Iste est subuertere ritus"
            },
            {
                "verse": "Gentiles ausus, Christum se condere, regem,"
            },
            {
                "verse": "Pendere caesareum docuit prohibere tributum.\""
            },
            {
                "verse": "Pontius hic iterum fertur praetoris in aulam;"
            },
            {
                "verse": "Euocat huc Iesum, quem si rex esset, ab ipso"
            },
            {
                "verse": "Scire petit. Iesus responsum tale tyranno"
            },
            {
                "verse": "Reddidit: \"A tene hoc memoras? Aliisne doceris?\""
            },
            {
                "verse": "\"Nunquid ego\", huic inquit praeses, \"Iudaeus? Iniqui"
            },
            {
                "verse": "Pontifices et gens tua te mihi traddidit ultro."
            },
            {
                "verse": "Qua te fraude notant? Qua labe fatebere sontem?\""
            },
            {
                "verse": "\"Non mea labentis sunt regna fluentia mundi."
            },
            {
                "verse": "Quod si mortalis domini mea regna fuissent,"
            },
            {
                "verse": "Vidisses forsan pro me certasse cohortes"
            },
            {
                "verse": "Quas habeo nec Iuda tibi me tradderet asper."
            },
            {
                "verse": "Nunc autem mea uis minime hinc est\", fatur Iesus."
            },
            {
                "verse": "\"Es igitur tu rex?\" aulae qui praesidet inquit."
            },
            {
                "verse": "\"Tu quod ego rex sum faris\", respondit Iesus."
            },
            {
                "verse": "\"Natus ad hoc ego sum qui lumina solis adiui,"
            },
            {
                "verse": "Vt tester uero; cuius quicunque coruscat"
            },
            {
                "verse": "Lumine, uoce mea trahitur.\" Quoi Pontius inquit:"
            },
            {
                "verse": "\"Quae ueri est ratio? Verum qua luce nitescit?\""
            },
            {
                "verse": "Protinus hoc dicto repetit Iudaea citatus"
            },
            {
                "verse": "Agmina principibus causamque excusat Apellis,"
            },
            {
                "verse": "Eruere insontem cupiens a turbine Christum."
            },
            {
                "verse": "Inualuit populi fragor insonuitque procella"
            },
            {
                "verse": "Tetraque centiloquis exclamat hiatibus hydra"
            },
            {
                "verse": "Talia: \"Iudaeam populos conciuit in omnem,"
            },
            {
                "verse": "Quos usque huc docuit Galilaeis actus ab oris.\""
            },
            {
                "verse": "Hunc ubi Pilatus sub Apellae iure tyranni"
            },
            {
                "verse": "Audiit ac regno natum, intra tecta remisit"
            },
            {
                "verse": "Herodis, qui tum Solymis erat aedibus hospes."
            },
            {
                "verse": "Hunc autem Christus postquam stetit ante cupitus,"
            },
            {
                "verse": "Laetanti toto est gauisus pectore princeps."
            },
            {
                "verse": "Nam quaedam sperabat eo data signa uidere."
            },
            {
                "verse": "Propterea multis praesaga oracula Christi"
            },
            {
                "verse": "Scitatus, frustra surdas tentauerat aures."
            },
            {
                "verse": "At templi proceres instant et fraude maligna"
            },
            {
                "verse": "Urgent assidui: resonat latratibus aether,"
            },
            {
                "verse": "Vincla tenent humilem taciturnique oris Iesum."
            },
            {
                "verse": "Ut uenator ouans cinctis indagine syluis,"
            },
            {
                "verse": "Haesit ubi capreae genus intra retia dama,"
            },
            {
                "verse": "Vociferante furit fremitu praedamque silentem"
            },
            {
                "verse": "Circumstat, uacuas ingens it clamor ad auras"
            },
            {
                "verse": "Latratusque canum rabido ferit aethera rictu."
            },
            {
                "verse": "Haud aliter saeuit populus; stat ut agnus adactis"
            },
            {
                "verse": "Forpicibus Christus, quoi ferreus opilio instat."
            },
            {
                "verse": "Herodes ubi nulla uidet responsa nec ulla"
            },
            {
                "verse": "Signa dari se nec saltem proprio ore tueri,"
            },
            {
                "verse": "Spreuit eum, spreuit totque agmina mente superba"
            },
            {
                "verse": "Et super indutum niueo delusit amictu,"
            },
            {
                "verse": "In tua iura iubet tibi quem, Pilate, reduci."
            },
            {
                "verse": "Hactenus hos inter reges hostile fremebat"
            },
            {
                "verse": "Dissidium, sed tunc animis sociantur amicis."
            },
            {
                "verse": "Pontius interea praeses uocat omne furentis"
            },
            {
                "verse": "Concilium populi Christo ad se rege reducto."
            },
            {
                "verse": "\"Offertis mihi uos hominem, quem nulla seueri"
            },
            {
                "verse": "Iudicii censura notat. Nam excussa patescit"
            },
            {
                "verse": "Simplicitas ab utroque suae modo iudice causae:"
            },
            {
                "verse": "Iudice uos\", inquit, \"testes Herode, reatu"
            },
            {
                "verse": "Supplicii nullo nobis damnante remissum.\""
            },
            {
                "verse": "Infremuere simul proceres emissaque uibrant"
            },
            {
                "verse": "Spicula linguarum, saeuo tonat ore Megaera."
            },
            {
                "verse": "Quem nihil illa mouent, adeo stat fixus in almo"
            },
            {
                "verse": "Robore, Trinacriae qualis iacet insula ad omnes"
            },
            {
                "verse": "Aeoliae flatus immota sonantibus undis."
            },
            {
                "verse": "Non sic Pilatus, sed in illo fluctuat aestu,"
            },
            {
                "verse": "Passibus emotis tremit icto et uertice nutat."
            },
            {
                "verse": "Despectum stimulat uerbis, ut tela reuulsis"
            },
            {
                "verse": "Perfringat iaculis et turbida nubila soluat."
            },
            {
                "verse": "Praeside sed Christus multum mirante tacebat"
            },
            {
                "verse": "Et mediante uiam, si qua unguibus eruat uncis"
            },
            {
                "verse": "Insontem, munus populo Paschale petendus."
            },
            {
                "verse": "Iam prior ipse petit, iam Barraba, pestifer urbis"
            },
            {
                "verse": "Seditio, innocuus populo et datur optio Christus."
            },
            {
                "verse": "Barraba pontificum iussu leue uulgus iniquo,"
            },
            {
                "verse": "Barraba conclamat munus solenne daretur."
            }
        ],
        [
            {
                "verse": "Pontius ut uidit quod nil prodesset, atrocem"
            },
            {
                "verse": "Sed magis irritet uesana plebe tumultum,"
            },
            {
                "verse": "Barraba tum populo donatur carcere liber."
            },
            {
                "verse": "Ut manibus iusto scelus omne a sanguine lotis"
            },
            {
                "verse": "Credit et excussum Pilatus et ore fatetur,"
            },
            {
                "verse": "Iuda sibi et natis ueniat cruor iste precatur."
            },
            {
                "verse": "Quaerit adhuc illis in fluctibus ire per altum"
            },
            {
                "verse": "Et Iesu lacero saeuum placare furorem"
            },
            {
                "verse": "Pilatus mortem uel sic arcere supremam,"
            },
            {
                "verse": "Corripiatur ait flagris caedendus adactis."
            },
            {
                "verse": "Illico lictor atrox hunc arripit ungue cruento"
            },
            {
                "verse": "Virgineosque suis denudat uestibus artus."
            }
        ],
        [
            {
                "verse": "Atque illum adductis manibus post terga reuinctum"
            },
            {
                "verse": "Alligat haerenti duplicata fune columnae."
            }
        ],
        [
            {
                "verse": "Interea fasces et uirgea flagra ministri"
            },
            {
                "verse": "Expediunt, accincta truces et brachia torquent."
            },
            {
                "verse": "Tunduntur sancti repetitis ictibus artus"
            },
            {
                "verse": "Atriaque effactis resonant a carne flagellis."
            },
            {
                "verse": "Defessis alii subeunt aliisque cruentant"
            },
            {
                "verse": "Verberibus, alios infigunt ictibus ictus."
            }
        ],
        [
            {
                "verse": "Brachia tum lassi tot per tormenta ministri"
            },
            {
                "verse": "Collapsum tereti soluunt a marmore Christum."
            },
            {
                "verse": "Vestibus inde suis languentes induit artus."
            },
            {
                "verse": "At noua portantem ludibria postibus amplis"
            },
            {
                "verse": "Affusam excipiunt praetoria lata cohortem."
            },
            {
                "verse": "Rursus et incipiunt alii saeuire furores:"
            },
            {
                "verse": "Arrepto Iesu, fracta cute uestis adhaesis"
            },
            {
                "verse": "Vulneribus trahitur tumidosque exulcerat artus,"
            },
            {
                "verse": "Purpura coccineo chlamydem circundata limbo"
            },
            {
                "verse": "Ducta super, sedit regali irrisus amictu"
            }
        ],
        [
            {
                "verse": "Iuncea praedura quoi spicula cuspide texta"
            },
            {
                "verse": "Imponunt capiti, regni diadema futuri."
            }
        ],
        [
            {
                "verse": "Quoi genibus flexis illudit miles adorans"
            },
            {
                "verse": "Alternatque ferox alaphas et ab ore cruento"
            },
            {
                "verse": "Tetra uenena uomunt, ab harundine uapulat altus"
            },
            {
                "verse": "Vertex ille dei, summi thesaurus honoris."
            },
            {
                "verse": "Intrauere caput spinae, fluit undique riuis"
            },
            {
                "verse": "Destillatque cruor circum foedata per ora,"
            },
            {
                "verse": "Permixtus sputis. En est rubicundus ut uua"
            },
            {
                "verse": "Pressa manu, cuius superauit lilia candor."
            },
            {
                "verse": "Pontius ire foras extra praetoria Christum"
            },
            {
                "verse": "Iussit et ipse prior se fert ac talia fatur:"
            },
            {
                "verse": "\"En misere afflictum uobis adducimus illum."
            },
            {
                "verse": "Saeuitum satis et ratio quam postulat ultra!"
            },
            {
                "verse": "Ecce patens homo! Sarrano chlamydatus in ostro"
            },
            {
                "verse": "Progreditur fixis redimitus tempora iuncis.\""
            },
            {
                "verse": "Tum magis infremuere furorque ardescit hiantum:"
            },
            {
                "verse": "\"Fige cruci, iam fige!\" nefasque execrat. At illis"
            },
            {
                "verse": "Praeses ait: \"Iustum uos hunc configite! Causa"
            },
            {
                "verse": "Nulla mihi: satis hoc examine constitit insons.\""
            },
            {
                "verse": "Illi tela uomunt ore et iaculantur acerbo:"
            },
            {
                "verse": "\"Debet lege mori, quia quum mortalia gestet"
            },
            {
                "verse": "Membra, deum sese lingua iactauit inani.\""
            }
        ],
        [
            {
                "verse": "Horruit inde magis Pilatus, et intima Iesu"
            },
            {
                "verse": "Accito repetit praetoria; quaerit origo"
            },
            {
                "verse": "Quae sit ei. Christo responsaque nulla ferenti"
            },
            {
                "verse": "Rursus ait: \"Mihi non loqueris, quem rite potestas"
            },
            {
                "verse": "Est penes in te omnis, qua te seu tollere tigno"
            },
            {
                "verse": "Sublimem libeat seu uinctum absoluere possum.\""
            },
            {
                "verse": "Christus ad haec: \"In me iuris tibi nulla facultas"
            },
            {
                "verse": "Nec fas esse potest nisi desuper. Ille cerastes"
            },
            {
                "verse": "Maius crimen habet qui me tibi traddidit atrox.\""
            },
            {
                "verse": "Pontius hinc igitur studio contendit inani,"
            },
            {
                "verse": "Liberet ut Christum rabidae de fauce procellae."
            },
            {
                "verse": "Ni fremitu populus, ni tam synagoga reclamet:"
            },
            {
                "verse": "\"Caesaris esse negas, hunc si dimitis, amicus:"
            },
            {
                "verse": "Caesaris imperio sceptrum regale repugnat.\""
            },
            {
                "verse": "Praeses amicitiae sub caesaris ire periclum"
            },
            {
                "verse": "Expauit Regemque foras educere iussit,"
            },
            {
                "verse": "Ipse tribunali secto de marmore sedit."
            },
            {
                "verse": "Ante diem Paschae uenturum luce sequenti"
            },
            {
                "verse": "Sol prope ad aetherias penetrauerat igneus arces."
            },
            {
                "verse": "Tunc irrisa deum Iudaea per agmina Regem"
            },
            {
                "verse": "Pontius ostentat. Populus \"Cruce tollite fixum!\""
            },
            {
                "verse": "Ingeminat. Praeses \"Vestrum cruce figere regem"
            },
            {
                "verse": "Mene\", ait, \"impelli?\" \"Rex haud nisi caesar habendus"
            },
            {
                "verse": "Est nobis\", sacrae responsa dedere tiarae."
            },
            {
                "verse": "Abnegat ipsa suo regi Iudaea rebellis"
            },
            {
                "verse": "Et sibi Romani sceptrum nisi caesaris esse."
            },
            {
                "verse": "Iccirco praeses formidine ductus auara"
            },
            {
                "verse": "Traddidit his Christum configi in cornua tigni."
            },
            {
                "verse": "Haud mora, corripitur trabeaque exutus amictus"
            },
            {
                "verse": "Induitur proprios et collo reste ligato"
            },
            {
                "verse": "Ducitur ingenti scapulas super arbore pressus:"
            },
            {
                "verse": "Fert humero regni uenturi insigne trophaeum."
            }
        ],
        [
            {
                "verse": "Concursus populi tota ruit urbe frequentis."
            },
            {
                "verse": "Hinc ignominiam uariis insultibus augent."
            },
            {
                "verse": "Et duo supplicii ducuntur in aequa latrones"
            },
            {
                "verse": "Exitia, ut fures inter sit Christus iniquos,"
            },
            {
                "verse": "Par quoque uel similis sceleratis furibus esset."
            },
            {
                "verse": "Pondere sed quanto grauius uexatus anhelat"
            },
            {
                "verse": "Sub cruce tam uasta, collum cui fune satelles"
            },
            {
                "verse": "Astrictum tracta uix, heu, suffocat eunti."
            },
            {
                "verse": "Multa laborantem quamuis hunc turba sequatur,"
            },
            {
                "verse": "Pars tamen illa lutum, pars haec conuicia iactant"
            },
            {
                "verse": "Fitque cibus cineres et amara absynthia potus,"
            },
            {
                "verse": "Cantica derisus et laus infamia Christo."
            },
            {
                "verse": "Eduxere graui mersam maerore, procella"
            },
            {
                "verse": "Oppressam comites in tristia funera matrem,"
            },
            {
                "verse": "Quae deducit aquas oculis solaminis expers."
            },
            {
                "verse": "Ah, quis eam tanto medicari uulnere possit?"
            },
            {
                "verse": "Quis maris instar ei pectus sedabit ab aestu"
            },
            {
                "verse": "Commotum belli? Lunam quis luce carentem"
            },
            {
                "verse": "Sole laborante et moerentia sydera toto"
            },
            {
                "verse": "Placabit coelo? Tunc has super ethera uoces"
            },
            {
                "verse": "Ore ferens imo gemitus a corde ciebat:"
            },
            {
                "verse": "\"Vos o, qui pedibus loca terrae seu mare uastum"
            },
            {
                "verse": "Pupibus euentu rerum penetratis in omni,"
            },
            {
                "verse": "Huc oculos uestraeque acies aduertite mentis,"
            },
            {
                "verse": "Si qua meo par est similisue aerumna dolori?"
            }
        ],
        [
            {
                "verse": "In me oculos intende, Pater uenerande, dolentem"
            },
            {
                "verse": "Respice! Dura meum crassatur nausea pectus"
            },
            {
                "verse": "Corque meum penitus uersum peruasit amaror,"
            },
            {
                "verse": "Caligant oculi lachrymis et fonte perenni"
            },
            {
                "verse": "Exarsere genae turbataque uiscera moerent."
            }
        ],
        [
            {
                "verse": "Ah, uideas animoque meos attende labores!\""
            },
            {
                "verse": "Hos angiportis et per compendia questus"
            }
        ],
        [
            {
                "verse": "Ore dabat, natique uiam praeuerterat aegra,"
            },
            {
                "verse": "Aegra suas inter comites. Ad compita portae"
            },
            {
                "verse": "Urbis eam sistunt atque omnis deficit oris"
            },
            {
                "verse": "Halitus et toto labefactae corpore uires."
            },
            {
                "verse": "Hic tuba terribilem crepitu dedit aerea uocem"
            },
            {
                "verse": "Et praeco indixit carmen ferale canorum,"
            },
            {
                "verse": "Inceduntque cruces et flebile uoluitur agmen."
            },
            {
                "verse": "Ut fures inter medius processit Iesus,"
            },
            {
                "verse": "Horrenti cinctus diademate tempora circum,"
            },
            {
                "verse": "Atque sub ingenti cruce pressos intulit armos"
            },
            {
                "verse": "Languidus et sparso liuentem sanguine uultum"
            },
            {
                "verse": "Matris ad aspectum, sese uidere uicissim,"
            },
            {
                "verse": "Proh dolor immersi peracerba strage dolorum!"
            }
        ],
        [
            {
                "verse": "Alter ab alterius duplicato uulnere rursus"
            },
            {
                "verse": "Lapsus uterque cadit, premitur trabe Christus adacta."
            }
        ],
        [
            {
                "verse": "At genus ad lachrymas agmen muliebre paratum"
            },
            {
                "verse": "Tristibus insequitur planctuque ululante querelis."
            },
            {
                "verse": "Christus ut assurgens ultra processerat aegro"
            },
            {
                "verse": "Corpore, conuersoque haec ore sequentibus infit:"
            },
            {
                "verse": "\"O matres Solymae, matrum quoque germina chara,"
            },
            {
                "verse": "Percite me deflere, super uos flete sed ipsas,"
            },
            {
                "verse": "Flete super natos uester quasque edidit aluus!"
            },
            {
                "verse": "Namque dies aderunt quibus illae talia dicent:"
            },
            {
                "verse": "O uentres steriles, qui non genuere, beati"
            },
            {
                "verse": "Quaeque sibi nullos lactarunt ubera natos!"
            },
            {
                "verse": "Incipient illo tum tempore montibus altis"
            },
            {
                "verse": "Dicere: Vos in nos utinam conuersa cadatis,"
            },
            {
                "verse": "O iuga, nos etiam colles et saxa, tegatis!"
            },
            {
                "verse": "Arbore nam uiridi si sic accenditur ignis,"
            },
            {
                "verse": "Arida quae tandem tum robora flamma cremabit?\""
            },
            {
                "verse": "Haec ubi, lenta gradu tardo uestigia duxit."
            },
            {
                "verse": "Nam dolor atque sua crux illum mole premebant."
            },
            {
                "verse": "Stans igitur gemitum et suspiria mixta profundo"
            },
            {
                "verse": "Pectore dat, leuat inde humero graue pondus onusto."
            }
        ],
        [
            {
                "verse": "Iamque locum subiere iugi quoi Golgotha nomen,"
            },
            {
                "verse": "Qui damnatorum tabentia corpora pandit,"
            },
            {
                "verse": "Horrendus uisu et graue olentem spirat odorem."
            },
            {
                "verse": "Hic tot ob exhaustos et tot fera flagra labores"
            },
            {
                "verse": "Aruerat Iesu sub sicco lingua palato."
            },
            {
                "verse": "Propinant illi mala pocula uitis amarae,"
            },
            {
                "verse": "Fatidicus sacro cecinit quae carmine uates,"
            },
            {
                "verse": "Nec delibato calicis se proluit haustu."
            },
            {
                "verse": "Mox et lictor ei raptos abstorquet amictus"
            },
            {
                "verse": "Et spoliat corpus lacerosque exulcerat artus,"
            },
            {
                "verse": "Dum trahit haerenti concretas sanguine uestes."
            },
            {
                "verse": "Nudus et urentes ad frigoris astitit auras"
            },
            {
                "verse": "Christus, acu pellem et ferrugine pictus Hybera,"
            },
            {
                "verse": "Noas, Iacche, tuae dulcedine desipit uuae,"
            },
            {
                "verse": "Unde pudenda nequam genitus deridet aperta."
            },
            {
                "verse": "Plena dolore graui mater miserabile uisu"
            },
            {
                "verse": "Affuit: \"Heu, quae te fera pessima, nate, uorauit?\""
            }
        ],
        [
            {
                "verse": "Haec dicens capite ipsa sui uelamen honoris"
            },
            {
                "verse": "Coepit et aegra sui circundat foemora nati."
            }
        ],
        [
            {
                "verse": "Apparitor ea natum diuellit et ipsam"
            },
            {
                "verse": "Deturbat; sociae secum duxere ululantem."
            },
            {
                "verse": "Christus et ante crucem subducitur, hostia sancta,"
            },
            {
                "verse": "Incubuitque solo. Tunc se pro sontibus offert"
            },
            {
                "verse": "Omnibus aeterno patri immortale piamen."
            },
            {
                "verse": "Inde repente manus ambas et crura ministri"
            },
            {
                "verse": "Corripiunt et tigna super posuere supinum."
            },
            {
                "verse": "Malleus et claui punctis sonuere retusis."
            },
            {
                "verse": "Tum primo dextram caeli quae condidit arces,"
            },
            {
                "verse": "Iustitiae quae regna tenet, quae lumina caecis,"
            },
            {
                "verse": "Quae surdis aures et mutis ora resoluit,"
            },
            {
                "verse": "Per medium palmae horrendo transuerberat ictu,"
            },
            {
                "verse": "Ferreus unde trabem quadrato uulnere clauus"
            },
            {
                "verse": "Transiit et ruptis stillauit sanguine uenis."
            },
            {
                "verse": "Membra dolore truci respondent, ossibus intus"
            },
            {
                "verse": "Obriguere suo contractae uiscere carnes"
            },
            {
                "verse": "Et latus accurrit reuolutaque brachia ad ictum,"
            },
            {
                "verse": "Hostili quo laeua manus ceruice pependit."
            },
            {
                "verse": "Hostis ab amplexu sese explicat, unde sinistram"
            },
            {
                "verse": "Torquet in aduersum subducto pectore cornu"
            },
            {
                "verse": "Illiditque caput. Tum spicula iuncea subter"
            },
            {
                "verse": "Et durum capiti subigit puluinar acumen."
            },
            {
                "verse": "Defecitque manus Christi torquente ministro"
            },
            {
                "verse": "Nec laeuum potuit contingere laeua foramen."
            },
            {
                "verse": "Quid faciant aut quo protelent ordine corpus?"
            },
            {
                "verse": "Reste ligant et lata trahunt in cornua palmas"
            },
            {
                "verse": "Brachiaque enodant et cratem pectore laxant."
            },
            {
                "verse": "At postquam signo manus est adducta secundo"
            },
            {
                "verse": "Et confixa trabi pariter, sub pectora uenter"
            },
            {
                "verse": "Contrahitur strictaeque suo cum foemore bases"
            },
            {
                "verse": "Sic imum efugere pedes et crura foramen."
            }
        ],
        [
            {
                "verse": "Ergo a calce pedes innexa fune trahentes"
            },
            {
                "verse": "Viribus extorquent amotaque ab ossibus ossa"
            },
            {
                "verse": "Iuncturae laxant et toto corpore soluunt."
            },
            {
                "verse": "Et lumbi et scapulae costis et spina retexis"
            },
            {
                "verse": "Tenditur in longum seditque in pectore mentum."
            },
            {
                "verse": "At medias arcent et in ima foramina plantas"
            },
            {
                "verse": "Malleus et clauus non uno perforat ictu."
            },
            {
                "verse": "It cruor et triplicem diffundit ab arbore fontem."
            },
            {
                "verse": "Haud mora, uexillo nam Rex attollitur alto,"
            },
            {
                "verse": "Solis in occasum, fixa cruce rupe cauata."
            },
            {
                "verse": "Inde triumphalis supra caput additur altum"
            },
            {
                "verse": "Causa necis titulus Pilato a praeside missus."
            },
            {
                "verse": "Tres linguae hunc, terno uersu, ter nomine pandunt"
            },
            {
                "verse": "Inciso Iesu totius regis Iuda."
            },
            {
                "verse": "Ob quod pontifices ringi ac deradere frustra."
            },
            {
                "verse": "Utque duos secum crucibus fixere latrones,"
            },
            {
                "verse": "Altior hos inter trabs est erecta cupressi,"
            },
            {
                "verse": "Eminet et medium Iesu sublime tribunal."
            }
        ],
        [
            {
                "verse": "Trans fera confixo ferratis uulnera clauis"
            },
            {
                "verse": "Illudunt uariaeque insultant undique pestes."
            },
            {
                "verse": "Praeterit ille caput quassans et talia iactat:"
            },
            {
                "verse": "\"Vah, demoliri templum qui te asseris ingens"
            },
            {
                "verse": "Posse dei, tribus idem et te instaurare diebus,"
            },
            {
                "verse": "Te modo met salua, summo es si natus Olympo,"
            },
            {
                "verse": "A cruce desilias manibus pedibusque refixis!\""
            },
            {
                "verse": "Necnon pontifices, scribae populique senatus"
            },
            {
                "verse": "Talia sese inter sistentes ore fremebant:"
            },
            {
                "verse": "\"Qui reliquos saluat, sibi deficit ille nec idem"
            },
            {
                "verse": "Se saluare potest. At si rex esse laborat,"
            },
            {
                "verse": "Expediat ligno modo se et descendat ab alto,"
            },
            {
                "verse": "Ut credamus ei. Si tam confidit amico"
            },
            {
                "verse": "Numine, saluetur; dixit se numine natum!\""
            },
            {
                "verse": "Quique residebat custos in gramine miles"
            },
            {
                "verse": "Seruabatque crucem, deriso apponit acetum."
            }
        ],
        [
            {
                "verse": "Utque cibi et potus hausit libamen amarum,"
            },
            {
                "verse": "\"Sic consumor\", ait, \"uatumque oracla peregi.\""
            },
            {
                "verse": "Praeuius huic mortis pallor subit ora, grauescunt"
            },
            {
                "verse": "Lumina; tum dextrum ceruix accumbit in armum."
            },
            {
                "verse": "Ipse graues oculos in coelum sustulit altum,"
            },
            {
                "verse": "Pallentesque genae lachrymis maduere caducis"
            },
            {
                "verse": "Et uox ingenti clamore suprema secuta est,"
            },
            {
                "verse": "Qua manibus patriis animam commisit euntem."
            },
            {
                "verse": "Spiritus euicta morte et tepida ossa reliquit."
            },
            {
                "verse": "Concidit hinc flexo caput illud amabile collo,"
            },
            {
                "verse": "Cruraque pressa suo exanimum sub pondere corpus"
            },
            {
                "verse": "Complicat inferiusque ruentia membra residunt"
            },
            {
                "verse": "Et tendunt laxo laniatas uulnere palmas."
            },
            {
                "verse": "Laetifer hunc alta speculatus ab arbore serpens"
            },
            {
                "verse": "Victus ad infernas cruce, conto truditur umbras."
            },
            {
                "verse": "Horribilisque globus caligine densuit atra"
            },
            {
                "verse": "Inuoluens omnem terram caelumque profundum;"
            },
            {
                "verse": "Saxaque concurrere suos conisa per agros"
            },
            {
                "verse": "Scissaque dissiliere, tremor concussit Olympum."
            },
            {
                "verse": "Pars ingens templi crepuit, tum nobile uelum"
            },
            {
                "verse": "Rupit et a toto sacrorum arcana reclusit."
            },
            {
                "verse": "A diis auditae uoces abeuntibus alto"
            },
            {
                "verse": "Aethere, ploratus et lamentabile carmen."
            },
            {
                "verse": "Et ueterum monimenta patrum patefacta dehiscunt,"
            },
            {
                "verse": "Excita sacrorum redeunt in corpora manes:"
            },
            {
                "verse": "Postquam surrexit Dominus, prodire sepulchris"
            },
            {
                "verse": "Visa (genus sanctum) sanctaeque apparuit urbi."
            },
            {
                "verse": "Centurio attonito custos cum milite fixus"
            },
            {
                "verse": "Stabat ab aduerso. Visa qui morte Tonantis"
            },
            {
                "verse": "Terrificis rebus per tot portenta secutis,"
            },
            {
                "verse": "\"Iste uir\", inquit, \"erat iustus diuinaque proles."
            },
            {
                "verse": "Quam uhemens animam, quam uoce emiserit ampla!\""
            },
            {
                "verse": "At procul haec matrum globus aspiciebat acerba"
            },
            {
                "verse": "Et matris comites Christi fidaeque ministrae."
            },
            {
                "verse": "Quas inter Mariae Galileides: una minoris,"
            },
            {
                "verse": "Altera maioris fuerat quae mater Iacob."
            },
            {
                "verse": "Tum patricidae populi spectacula magno"
            },
            {
                "verse": "Obstupuere metu, simul omne reuertitur agmen"
            },
            {
                "verse": "Territaque horribili feriebant pectora planctu."
            },
            {
                "verse": "At Marie uirgo pulla circundata palla"
            },
            {
                "verse": "Solis et orba sui radio cadit ante crucique"
            },
            {
                "verse": "Haesit, odorato dans oscula plurima cedro,"
            },
            {
                "verse": "Fusaque sic roseo tinxit se sanguine mater."
            },
            {
                "verse": "Tollitur hinc, niueis extensaque brachia palmis"
            },
            {
                "verse": "Sustulit alta uolens attingere uulnera nati."
            },
            {
                "verse": "Ter conata pedes amplecti stipite celso,"
            },
            {
                "verse": "Ter reuoluta ruit rursusque erecta sub auras"
            },
            {
                "verse": "Deficit et socias inter collapsa recumbit."
            },
            {
                "verse": "Illam curat amor tantae langore procellae;"
            },
            {
                "verse": "Ni faciat, tot uicta malis extincta peribat."
            },
            {
                "verse": "Iam iam pendentis nati miserabile corpus"
            },
            {
                "verse": "Spectaclumque uidens tam flebile, tota refusas"
            },
            {
                "verse": "Soluitur in lachrymas ululantibus orba querelis:"
            },
            {
                "verse": "\"Hei, mihi morte dolor, mihi funere acerbior omni!"
            },
            {
                "verse": "Non licet - ah! - te, nate, sequi me caede peremptam!"
            },
            {
                "verse": "Nam sine te mea uita mihi quae uita futura est?"
            },
            {
                "verse": "Quae mater uel quis fuit unquam talia passus?"
            },
            {
                "verse": "Et potui superesse maris tot fluctibus acta?"
            },
            {
                "verse": "Quippe solum omne mei longe est maris aestibus impar,"
            },
            {
                "verse": "Ah, matris meminisse tuae ne, nate, graueris,"
            },
            {
                "verse": "Tam desolatae matris, neu despice fratres,"
            },
            {
                "verse": "Nate, tuos, quamuis absint te in morte relicto,"
            },
            {
                "verse": "Respice qui crucis alta tuae sunt signa secuti!\""
            },
            {
                "verse": "Haec dicens lachrymis extillat et ora cruore"
            },
            {
                "verse": "Tincta lauat, pallens ut nati exangue cadauer."
            }
        ],
        [
            {
                "verse": "Postquam festa quies accenderat astra, parandis"
            },
            {
                "verse": "Prodiit unguentis muliebris ab aede caterua."
            },
            {
                "verse": "Nomen idem cunctis et cura uidere sepultum"
            },
            {
                "verse": "Marmorea Christum deflendo funere tumba."
            },
            {
                "verse": "Et quum prima rosis aurora rubesceret ortis"
            },
            {
                "verse": "Candidus et tenebras inter lucesceret aether"
            },
            {
                "verse": "Maneque purpureum uicino flaret ab astro:"
            },
            {
                "verse": "\"Quis molem immensam saxumque immane reuellet?"
            },
            {
                "verse": "Obuia quis nobis ad Christum obstacula tollet?\""
            },
            {
                "verse": "Talia dicentes ibant, tumulumque patentem"
            },
            {
                "verse": "Emotoque uident reuolutum pondere saxum"
            },
            {
                "verse": "Et super hoc iuuenem decus immortale sedentem."
            },
            {
                "verse": "Extemplo ut cursu penetrant in aperta cauati"
            },
            {
                "verse": "Marmoris antra, uident alium candore niuali"
            },
            {
                "verse": "Indutum, dextra tumuli de parte micantem"
            },
            {
                "verse": "Fulgureo uultu: muliebria corda pauescunt,"
            },
            {
                "verse": "Custodum trepidus timor horrida concutit ossa"
            },
            {
                "verse": "Lapsaque semianimum per terram corpora fudit,"
            },
            {
                "verse": "Corpora rapta fuga nuper trepidante reuersa."
            },
            {
                "verse": "\"Vos, o faeminei non ultima gloria sexus,"
            },
            {
                "verse": "Ne trepidate, pio quibus ardet amore beatum"
            },
            {
                "verse": "Pectus!\" ait summo coelestis ab aethere missus."
            },
            {
                "verse": "\"Anne salutarem, qui uitae est auctor, Iesum"
            },
            {
                "verse": "Quaeritis occisum? Gelida surrexit ab urna!"
            },
            {
                "verse": "En locus est uacuus uicta quo morte quieuit."
            },
            {
                "verse": "Pergite et actutum mea dicta referte uocatis"
            },
            {
                "verse": "Principibus necnon eadem quoque dicite Petro:"
            },
            {
                "verse": "Arua Tyberiadis Galilea uolubilis orae"
            },
            {
                "verse": "Migrandum est uobis: ibi praeuius ipse uidendus.\""
            },
            {
                "verse": "Haec ubi, mixta timor rapit inter gaudia mentes"
            },
            {
                "verse": "Foemineas; in amica ferunt se tecta uolantes"
            },
            {
                "verse": "Notaque discipulos faciunt ea uisa per omneis."
            },
            {
                "verse": "Hi uero ingenio muliebri haud credere quicquam,"
            },
            {
                "verse": "Somnia quin delira putare et uana referri."
            },
            {
                "verse": "Interea Petrum stimulis amor urget adactis:"
            },
            {
                "verse": "Concitus unde ruit cursu, simul emicat alter"
            },
            {
                "verse": "Fulmineis alis et, praepetis ocior aurae,"
            },
            {
                "verse": "Praeuolat hic Petro et uestigia transiit ardens."
            },
            {
                "verse": "Primus et ad tumuli specus astitit ipse nec intus"
            },
            {
                "verse": "Se tulit, inspexit sed lintea solaque uidit."
            },
            {
                "verse": "At prior hoc uacuum qui tardior inuolat antrum,"
            },
            {
                "verse": "Lintea seposita et sudaria uidit in una"
            },
            {
                "verse": "Parte loci inuolui, diuino a uertice tegmen."
            },
            {
                "verse": "Et qui primus erat subiit specus ille secundum."
            },
            {
                "verse": "Visa uiris fecere fidem surgentis Iesu"
            },
            {
                "verse": "Sacraque fatidici patuere oracula uatis."
            }
        ]
    ]
}