{
    "author": "Ugolino Verino",
    "title": "Carlias, appendix",
    "url": "http://www.poetiditalia.it/texts/VERINO|appe|001",
    "text": [
        [],
        [
            {
                "verse": "Carliados liber qui dicitur Paradisus"
            }
        ],
        [
            {
                "verse": "At propius nitido postquam miracula coelo"
            },
            {
                "verse": "Sparsa videt pedibusque gradi (mirabile visum!)"
            },
            {
                "verse": "Quot natura tulit variis animantia formis,"
            },
            {
                "verse": "Per rupes totidem errabant ardentis Olympi,"
            },
            {
                "verse": "Per iuga devessae cristallina fornicis ibant."
            },
            {
                "verse": "Nam cervice micans septem radiantibus astris"
            },
            {
                "verse": "Arcadiae monstrum gelidi prope cardinis axem"
            },
            {
                "verse": "Ibat, et Artophilax parvam conversus in Ursam,"
            },
            {
                "verse": "Cum matre occiduis nusquam mergendus in undis."
            },
            {
                "verse": "Inter utrumque polum procero corpore Serpens"
            },
            {
                "verse": "Porrectus totum complebat formidine celum,"
            },
            {
                "verse": "Qui vigil hortorum custos Athlantidos arvis"
            },
            {
                "verse": "Nympharum Hesperidum servaverat aurea poma."
            },
            {
                "verse": "Vulcanique novem donum mirabile flamis"
            },
            {
                "verse": "Fulgebat, maestae quod Liber tradidit olim"
            },
            {
                "verse": "Idee, postquam in Naxo Erithonius heros"
            },
            {
                "verse": "Desertam liquit. Iuxtaque Epidaurius Anguis"
            },
            {
                "verse": "Ter denis pandit fulgentia tergora flamis,"
            },
            {
                "verse": "Scorpius et geminas inter Chelipius aedes"
            },
            {
                "verse": "Panditur et tumidis exterritat aethera chelis;"
            },
            {
                "verse": "Ille tamen clarus ter sena lampade fulget."
            },
            {
                "verse": "Nec procul Erigone, Themidis iustissima nata,"
            },
            {
                "verse": "Postquam inferendam scelerato crimine terram"
            },
            {
                "verse": "Mortales summo conlegit culmine sedes"
            },
            {
                "verse": "Aethereas spicasque tenet canentis aristae."
            },
            {
                "verse": "Ornatumque decem facibus cum Castore fratrem"
            },
            {
                "verse": "Vidit et alterna caelum statione vicissim"
            },
            {
                "verse": "Mutare, et talis non est concordia fratrum."
            },
            {
                "verse": "Hostiaque obsceni coelo est affixa Priapi"
            },
            {
                "verse": "Centipedis iuxta flagrantia sydera Cancri."
            },
            {
                "verse": "Vidit et Herculei fulgentia terga Leonis,"
            },
            {
                "verse": "Cauda micat septem Beronicis crinibus astris."
            },
            {
                "verse": "Tu licet aequoreis esses proiectus in undis"
            },
            {
                "verse": "Pelopis insidiis, nunc inter sydera fulges:"
            },
            {
                "verse": "Nunc pedibus Taurum, nunc Artum vertice tangis."
            },
            {
                "verse": "Nec procul Andromade pater est, mediusque videtur"
            },
            {
                "verse": "Lampade ter sena, coniuxque elata supine"
            },
            {
                "verse": "Corpore bis septem facibus scintillat. Et Helles"
            },
            {
                "verse": "Aurato vector perlustrat vellere celum."
            },
            {
                "verse": "Parte alia caeli desecto Gorgona collo"
            },
            {
                "verse": "Portabat multis redimitus tempora flamis"
            },
            {
                "verse": "Perseus et nudo horrebat Tritonides ense."
            },
            {
                "verse": "Nec procul astrifero fulgent Athlantide cretae"
            },
            {
                "verse": "Pleiades; una latet mortali nupta marito."
            },
            {
                "verse": "Splendebatque novem Cillenia Barbiton astris."
            },
            {
                "verse": "Dilectusque Iovi, qui fundit Aquarius imbres,"
            },
            {
                "verse": "Nectare qui superum spumantia pocula mensis"
            },
            {
                "verse": "Propinat, facibus ter senis lustrat Olympum."
            },
            {
                "verse": "Occeanique nepos, Croton, metuende sagictis"
            },
            {
                "verse": "Gortinis, celeri perlustras concava passu"
            },
            {
                "verse": "Aetheris, ut quondam Ideis in montibus apros"
            },
            {
                "verse": "Et timidos iaculis Cretensi in lictore cervos"
            },
            {
                "verse": "Sectatus, - quin primus amor curaeque priores"
            },
            {
                "verse": "Restant -, et tumidi vitat fera brachia monstri."
            },
            {
                "verse": "At nive candidior pluma canente sonoris"
            },
            {
                "verse": "Aethereos Cygnus mulcebat cantibus amnes,"
            },
            {
                "verse": "Qualis Pactoli iuxta flaventis arenas"
            },
            {
                "verse": "Deplorant querulis instantia funera ricmis."
            },
            {
                "verse": "Quique suis humeris portavit Ariona nando,"
            },
            {
                "verse": "Pro squamis rutilas stellas in pectore gestat"
            },
            {
                "verse": "Et prope Sidonii sequitur vestigia Tauri."
            },
            {
                "verse": "Et canis Iccarius rapidis per devia celi"
            },
            {
                "verse": "Nunc leporem inbellem, nunc turpem cursibus ursam"
            },
            {
                "verse": "Insequitur, quacumque fugit, iamiamque teneri,"
            },
            {
                "verse": "Saucia iam rictu demerso in terga putares."
            },
            {
                "verse": "Quaeque prius rudibus pinus per Nerea velis"
            },
            {
                "verse": "Ignotum per iter velocis fulminis instar"
            },
            {
                "verse": "Lapsa tumescentis contempsit murmura ponti,"
            },
            {
                "verse": "Nunc astris affixa poli est fulgentibus Argos,"
            },
            {
                "verse": "Discat ut humanis gens impia ponere finem"
            },
            {
                "verse": "Rebus et humentes concedat piscibus undas."
            },
            {
                "verse": "Causa mali quanti illa fuit mortisque nefandae!"
            },
            {
                "verse": "Ad quid mortales, insana pecunia, cogis!"
            },
            {
                "verse": "Nec procul Heridanus liquidis interfluit undis:"
            },
            {
                "verse": "Hesperiae Heridanus longe notissimus amnis,"
            },
            {
                "verse": "Nunc Iovis imperio celi dignatus honore est."
            },
            {
                "verse": "Sirius et Piscis bis seno fulgure clarus"
            },
            {
                "verse": "Combibit aetheream, quam fundit Aquarius, urnam."
            },
            {
                "verse": "Parte alia celi quatiens virgulta fragore"
            },
            {
                "verse": "Peliacos arcus gestans gravidamque pharetram"
            },
            {
                "verse": "Currebat quadrupes Chiron, ut Thessala quondam"
            },
            {
                "verse": "Per iuga cum Pholoum premeret Thirintius arcu."
            },
            {
                "verse": "Nec procul Australes Corvus volitabat ad oras"
            },
            {
                "verse": "Et vacuum Clario tandem cratera ferebat"
            },
            {
                "verse": "Et viridis rostro caudam comprhenderat Anguis."
            },
            {
                "verse": "Multaque preterea rutilantia monstra videbat"
            },
            {
                "verse": "Sparsa per immensum celum, quae maximus heros"
            },
            {
                "verse": "Dum stupet et partes oculos rimatur in omnes,"
            },
            {
                "verse": "Increpuit Seraphin: \"Quid, si loca celsa Tonantis"
            },
            {
                "verse": "Aspicies, quantis lucescat regia gemmis,"
            },
            {
                "verse": "Oraque Phebeos radios hebetantia divum?\""
            },
            {
                "verse": "Dum sic alloquitur regem Iovis impiger ales,"
            },
            {
                "verse": "Ecce rubens Eritheus et flameus Aethon adustis"
            },
            {
                "verse": "Crinibus erumpunt reserato carcere Phoebi"
            },
            {
                "verse": "Aethereasque replent sevis hinnitibus auras!"
            },
            {
                "verse": "Indocilesque iugum vix compulit aurea coniux"
            },
            {
                "verse": "Titoni stimulis fumantia suddere colla,"
            },
            {
                "verse": "Tunc volucres rapidis infestant calcibus astra"
            },
            {
                "verse": "Fumiferosque atris efflant e naribus ignes."
            },
            {
                "verse": "Non secus, intacta validos cervice iuvencos"
            },
            {
                "verse": "Si quis ferre iugum cogat glebasque iacentes"
            },
            {
                "verse": "Vomere proscindat, verbis virgaque frementes"
            },
            {
                "verse": "Versantesque iugum durus castigat arator."
            },
            {
                "verse": "Delius ardentes tali moderamine currus"
            },
            {
                "verse": "Indocilesque agitabat equos per devia celi."
            },
            {
                "verse": "Vectaque luciferis renitet Venus aurea bigis,"
            },
            {
                "verse": "Ut celum ac terram rutilanti fronte serenat."
            },
            {
                "verse": "At celeri lapsu velox Cillenius ales"
            },
            {
                "verse": "Nunc Phoebum antevolat, sequitur nunc pone quadrigas,"
            },
            {
                "verse": "Ut celeris signum modo destruat orbita plantae,"
            },
            {
                "verse": "Ut coma vicinis flamis ambusta cremetur,"
            },
            {
                "verse": "Maiori ut penitus vanescat lampade tectus."
            },
            {
                "verse": "Hunc super Odrisius rubicundo sydere Mavors"
            },
            {
                "verse": "Errat et insanis agitat mortalia bellis."
            },
            {
                "verse": "Ni Deus Omnipotens Ideo temperet astro"
            },
            {
                "verse": "Falciferumque nequam Martisque tumentia corda,"
            },
            {
                "verse": "Semper inundarent scelerato sanguine terrae."
            },
            {
                "verse": "Haec duce caelesti postquam Pipinia proles"
            },
            {
                "verse": "Astra supergressus, stetit alto in culmine caeli,"
            },
            {
                "verse": "Unde gravis poterant lapidosa cacumina terrae"
            },
            {
                "verse": "Infusumque mare et, qui late circuit orbem,"
            },
            {
                "verse": "Occeanus cerni et purus sine nubibus aer,"
            },
            {
                "verse": "Limpidus unde ignis molesque ardentis Olympi."
            },
            {
                "verse": "Constitit hoc Carlus tacitoque haec corde volutans:"
            },
            {
                "verse": "\"O mentes hominum cecae sedisque futuri"
            },
            {
                "verse": "Ignarae, o verae stupidi telluris allumni!"
            },
            {
                "verse": "Quo spes vestra loco est! Quibus est demersa lacunis!"
            },
            {
                "verse": "En, agite, erectae volitent super aethera mentes"
            },
            {
                "verse": "Caelestem ad regem! Mortales linquite terras!"
            },
            {
                "verse": "Non patria est nobis tellus, sed sydera sedes"
            },
            {
                "verse": "Certa manent, summi leges quicumque Tonantis"
            },
            {
                "verse": "Servavit, quos nulla dies mutabilis aevi"
            },
            {
                "verse": "Deprimet. Hostilis caeli non destruet arces"
            },
            {
                "verse": "Turma nec eversis sulcabit moenibus urbes,"
            },
            {
                "verse": "Nec tristis miseros agitet discordia cives,"
            },
            {
                "verse": "Non odium, non livor edax, non improba ventris"
            },
            {
                "verse": "Allatrat ingruvies, nec pernitiosa libido"
            },
            {
                "verse": "Ventilat ardentes tranquillo in pectore thedas."
            },
            {
                "verse": "Cessat avara fames auri sceptrique superbi"
            },
            {
                "verse": "Ambitiosus honor, pro quo bella impia tantis"
            },
            {
                "verse": "Mortales vacuum minuerant caedibus orbem!\""
            },
            {
                "verse": "Tales arcano versantem mente querelas"
            },
            {
                "verse": "Crimina et humanae miserantem incommoda gentis"
            },
            {
                "verse": "Corripuit somnus. Tanta dulcedine celi"
            },
            {
                "verse": "Extremi sonuere poli, dum volvitur aureus axis"
            },
            {
                "verse": "Cardine supremo, ut Phoebum Musasque canoras"
            },
            {
                "verse": "Concentus superet nec quicquam suavius illis"
            },
            {
                "verse": "Cantibus humanas possit mulcere dolores."
            },
            {
                "verse": "At virga aurata summi patris impiger ales"
            },
            {
                "verse": "Utraque sopiti contingit tempora regis:"
            },
            {
                "verse": "\"Surge, age, magnanimi proles generosa Pipini!"
            },
            {
                "verse": "Nunc opus est animis! Timidos expelle timores!"
            },
            {
                "verse": "Nunc opus, ut studio vincas superesque labores!"
            },
            {
                "verse": "Nunc visenda tibi sublimis regia Christi"
            },
            {
                "verse": "Angelicique chori celique exercitus omnis"
            },
            {
                "verse": "Celicolaeque omnes, nitidis quos purpura gemmis"
            },
            {
                "verse": "Picta tegit, quorum Phoebee lampadis instar"
            },
            {
                "verse": "Ora micant. Quid dormis iners? Nunc surgere tempus!\""
            },
            {
                "verse": "Dixit et attonitum dextra sic tollit in altum,"
            },
            {
                "verse": "Ceu, qui fulmineo exanimatus concidit ictu,"
            },
            {
                "verse": "Tandem siquis humo tollat ducatque paventem."
            },
            {
                "verse": "Vel, cui rupta quies, subitis exterritus umbris"
            },
            {
                "verse": "Corripit ex stratis corpus clamatque pavetque,"
            },
            {
                "verse": "Talem praeclarum Seraphin super aethera regem"
            },
            {
                "verse": "Ductabat, donec perventum ad limina celsae"
            },
            {
                "verse": "Molis, ubi longis latisque adamante columnis"
            },
            {
                "verse": "Vestibulum ante ipsum extabat porticus ingens."
            },
            {
                "verse": "Sic iunctus lapidemque lapis connexus inhaeret,"
            },
            {
                "verse": "Ut saxo ex uno nativum surgere montem"
            },
            {
                "verse": "Credas et tenues iunctura excluseret ungues."
            },
            {
                "verse": "Marmoreus paries fulget candore nivali;"
            },
            {
                "verse": "At super aereis ingenti fornice saxis"
            },
            {
                "verse": "Aurea testudo extabat - mirabile visum! -"
            },
            {
                "verse": "Hinc atque hinc fuerat multis exculta figuris."
            },
            {
                "verse": "Et primum a dextris fulgenti effinxerat auro"
            },
            {
                "verse": "Me opifex mundi, Deus, ille creator Olympi,"
            },
            {
                "verse": "Filius utque parens, ut spiritus, una voluntas"
            },
            {
                "verse": "Condidit angelicos Thronos totamque phalangem"
            },
            {
                "verse": "Coelestis ducis et divum sine corpore solus."
            },
            {
                "verse": "Luciferum ante omnes tanto splendore creavit,"
            },
            {
                "verse": "Ingenio ut, forma longe superaverit omnes"
            },
            {
                "verse": "Celicolas propiorque Deo consedit in alto."
            },
            {
                "verse": "Liminis at fastus, - virus commune superbis -,"
            },
            {
                "verse": "Non sivit, ut staret contentus sede secunda."
            },
            {
                "verse": "Perfidus aetherea regis descivit ab aula"
            },
            {
                "verse": "Impiaque adversus molitus bella Tonantem"
            },
            {
                "verse": "Compulit astuta sceleratam fraude cohortem"
            },
            {
                "verse": "In tantum iurare nefas sociamque Titanni"
            },
            {
                "verse": "Affore et ethereis regem detrudere regnis."
            },
            {
                "verse": "At Deus Omnipotens iusta commotus ab ira"
            },
            {
                "verse": "Disrupit fregitque acies celoque rebelles"
            },
            {
                "verse": "Fulminibus similes manes detrusit in imos."
            },
            {
                "verse": "Qualis erat facies celsa de sede cadentum,"
            },
            {
                "verse": "Manserunt: prisci vestigia nulla decoris."
            },
            {
                "verse": "Parte alia sculptor mira testudinis arte"
            },
            {
                "verse": "Pinxerat, ut terram celumque crearit et undas"
            },
            {
                "verse": "Iupiter et limo longaevum effinxerit Adam,"
            },
            {
                "verse": "Ut creavit Evam generis primordia nostri,"
            },
            {
                "verse": "Utque animam et vitae spirando inflaverit auram:"
            },
            {
                "verse": "Ambo immortales, ambo sine crimine nati,"
            },
            {
                "verse": "Ambo animis, ambo prestanti corpore et annis,"
            },
            {
                "verse": "Aurea ni vetita legerent ex arbore mala."
            },
            {
                "verse": "Dum sic foelices aevo fruerentur in alto,"
            },
            {
                "verse": "Ecce, atrox hostis vultus ac ora puelle"
            },
            {
                "verse": "Prima indutus erat, nigri sed terga draconis"
            },
            {
                "verse": "Pone trahens virides squamosa tegebat in herbas."
            },
            {
                "verse": "Et primum, \"O miseri! Cur non foelicia poma"
            },
            {
                "verse": "Carpitis, ut rerum pariter dignoscere causas"
            },
            {
                "verse": "Possetis solioque Dei sceptraque potiri?"
            },
            {
                "verse": "Nec vos eternae mortis timor anxius urget?\""
            },
            {
                "verse": "Dixit et excerpens vetitos ex arbore fructus,"
            },
            {
                "verse": "Ut comedat, porrexit Evae. Dedit illa marito."
            },
            {
                "verse": "Hoc ubi cognovit divumque hominumque creator,"
            },
            {
                "verse": "Penituit faecisse hominem; caelo expulit ambos,"
            },
            {
                "verse": "Ut duris alter terram exerceret aratris,"
            },
            {
                "verse": "Quaereret assiduo sibi vix alimenta labore;"
            },
            {
                "verse": "Altera nunc pensis addat noctemque diemque,"
            },
            {
                "verse": "Pendeat intorquens radios nunc anxia telis."
            },
            {
                "verse": "Sponte dabat tellus fruges et flumina nectar,"
            },
            {
                "verse": "Sudabantque prius quercus celestia mella."
            },
            {
                "verse": "Non rapidi soles, gelidis non bruma pruinis"
            },
            {
                "verse": "Aeterno urebat florentes gramine terras:"
            },
            {
                "verse": "Ver erat atque arbos maturo pondere ramos"
            },
            {
                "verse": "Curvabat floresque simul fructusque ferebat."
            },
            {
                "verse": "Non gelidus Boreas, non horridus Eurus et Auster"
            },
            {
                "verse": "Humidus et rapidi flabat violentia Cauri."
            },
            {
                "verse": "Laeta serenati facies splendebat Olympi."
            },
            {
                "verse": "Heu, generi quantum primi nocuere parentes"
            },
            {
                "verse": "Humano, saerique luant errata nepotes!"
            },
            {
                "verse": "Per vos florentis Paradisi e limine pulsi"
            },
            {
                "verse": "Erramus tenebris cecis nigrantis Abyssi,"
            },
            {
                "verse": "Per vos pallentes morbi tristesque senectus"
            },
            {
                "verse": "Invasit mortale genus, serpitque per omnes"
            },
            {
                "verse": "Haec scabies, nullis tollenda salubribus undis,"
            },
            {
                "verse": "Ut fit, Tartareo quicumque obnoxius igni"
            },
            {
                "verse": "Gignitur, hoc prima dependet origine crimen."
            },
            {
                "verse": "Nec nostram tenui pensaret stamine vitam"
            },
            {
                "verse": "Atropos, at plenis traherent sine fine sorores"
            },
            {
                "verse": "Fila colis, nullum lugeret mater alumnum."
            },
            {
                "verse": "Talia mirantem sculpta testudine Carlum"
            },
            {
                "verse": "Alloquitur magni Iovis nuntius: \"Inspice postes"
            },
            {
                "verse": "Sydereae portae et caelatum in limite carmen"
            },
            {
                "verse": "Et, qui pro foribus candentem continet ensem,"
            },
            {
                "verse": "Ne, temere ingressus celsi penetrala Tonantis,"
            },
            {
                "verse": "Te petet et rigido fodiat tua pectora ferro."
            },
            {
                "verse": "Si Deus annuerit, valvis reserentur apertis"
            },
            {
                "verse": "Atria, nec custos prohibebit limen adire.\""
            },
            {
                "verse": "Haec ubi dicta dedit, portae patuere patentes."
            },
            {
                "verse": "Inde alios subeunt postes aliosque recessus,"
            },
            {
                "verse": "Inde Deum thalamos gemmis auroque refertos."
            },
            {
                "verse": "Tandem perventum est, ubi sunt conclavia divum."
            },
            {
                "verse": "Illic porta fuit miris caelata figuris:"
            },
            {
                "verse": "Auratum limen, valvae, cristallina porta."
            },
            {
                "verse": "Ex adamante fuit vectes, argentea claustra,"
            },
            {
                "verse": "Atque incisa notis fuerant duo carmina magnis:"
            },
            {
                "verse": "\"Atria fas nulli mortali intrare deorum,"
            },
            {
                "verse": "Nec nisi qui meritis divino est dignus honore.\""
            },
            {
                "verse": "Hos super astabat vultu facieque rubenti"
            },
            {
                "verse": "Candentemque ferens gladium torvusque satelles,"
            },
            {
                "verse": "Qui geminis bifores utrimque amplectitur alis."
            },
            {
                "verse": "Ad quem Francorum ductor sic ore locutus:"
            },
            {
                "verse": "\"Si fas est nobis, celestis ianitor arcis,"
            },
            {
                "verse": "Stridentes resera postes et limina pande."
            },
            {
                "verse": "Hoc duce sydereas per tot discrimina sedes"
            },
            {
                "verse": "Accessi incolumis. Nec terruit arduus aether,"
            },
            {
                "verse": "Cesserunt rapidi fatis auctoribus ignes,"
            },
            {
                "verse": "Nec Nemei obstarent ardentia terga Leonis,"
            },
            {
                "verse": "Ora nec extensi per celum horrenda Draconis"
            },
            {
                "verse": "Me vetuere volente Deo per inane volare.\""
            },
            {
                "verse": "Nec plura effatus, subito cum cardine valve"
            },
            {
                "verse": "Aerato ingenti strepitu patuere stridentes"
            },
            {
                "verse": "Ferratae, ut quondam stridentia limina Iani,"
            },
            {
                "verse": "Romuleas ageret cum consul ad arma cohortes,"
            },
            {
                "verse": "Ut quondam autumno ventis agitantibus imbres"
            },
            {
                "verse": "Dissiliere poli crepitusque dedere tremendos."
            },
            {
                "verse": "Postquam syderei patefacta est ianua regis,"
            },
            {
                "verse": "Emicuit tantus fulgor, tantum ignea flama"
            },
            {
                "verse": "Divorum ex oculis totoque ex ore reluxit,"
            },
            {
                "verse": "Ut totidem celo credas lucescere soles."
            },
            {
                "verse": "Fulmineique acies feriebat luminis instar"
            },
            {
                "verse": "Splendor, ut Aethiopum siquis deserta Sienes"
            },
            {
                "verse": "Octipedis peragret, cum fervent sydera Cancri,"
            },
            {
                "verse": "Cum medio sine nube die sol igneus axem"
            },
            {
                "verse": "Conscendit, spectet rutilantis Apollinis orbem:"
            },
            {
                "verse": "Haud aliter potuere pati mortalia divum"
            },
            {
                "verse": "Lumina fulgorem. Ceciditque in limine pronus"
            },
            {
                "verse": "Maximus heroum Carlus! Subitoque cohorte"
            },
            {
                "verse": "Instar squamarum lucem rapuere tenebrae,"
            },
            {
                "verse": "Ut quondam iuxta foelicia culta Damasci"
            },
            {
                "verse": "Iupiter eripuit Tarsensi lumina Paulo"
            },
            {
                "verse": "Atque illum evexit super alti sydera celi,"
            },
            {
                "verse": "Ut contempletur non vulgo aedenda profano"
            },
            {
                "verse": "Mens arcana Dei et totum scrutetur Olympum,"
            },
            {
                "verse": "Talis erat Carlus, talisque iacentis imago"
            },
            {
                "verse": "Ante Iovis limen. Sed presto gemmifer ales"
            },
            {
                "verse": "Aprhensa erepit diffusum embremate dextra."
            },
            {
                "verse": "\"Surge, age, ne dubita, ducere per omnia regna"
            },
            {
                "verse": "Astriferi tutus celi et mysteria nosces"
            },
            {
                "verse": "Excelsi miranda Dei. Licet obsita cecis"
            },
            {
                "verse": "Lumina sint squamis, tamen acrius ista notabis"
            },
            {
                "verse": "Mente, nec impedient oculi diversa tuentes."
            },
            {
                "verse": "Posset ut occultas naturae inquirere causas,"
            },
            {
                "verse": "Sponte oculos luce admoto Democritus igne"
            },
            {
                "verse": "Privavit: Nec fas homini est arcana videre"
            },
            {
                "verse": "Celestis patris et facies splendore micantes."
            },
            {
                "verse": "Corrumpit vestros divina potentia sensus.\""
            },
            {
                "verse": "Dixit et aetherei per regna superba parentis"
            },
            {
                "verse": "Duxit, ubi ardentem princeps archangelus hastam"
            },
            {
                "verse": "Ante trhonos sedemque Iovis tenet. Inde satelles"
            },
            {
                "verse": "Pervigil a lato cinctus crepitantibus armis"
            },
            {
                "verse": "Gemmiferique chori circumque supraque volantes"
            },
            {
                "verse": "Regia mulcebant concentibus atria miris,"
            },
            {
                "verse": "Alterno ut totum impleret modulamine caelum."
            },
            {
                "verse": "Nanque Throni loca prima tenent, quae celsa superni"
            },
            {
                "verse": "Est regis sedes fulgentibus obsita conchis."
            },
            {
                "verse": "At Iovis aetherei charitas ardentibus alis"
            },
            {
                "verse": "Innumeros oculos gestat Seraphionis ordo,"
            },
            {
                "verse": "Ut rotat auratas ales Iunonia pennas,"
            },
            {
                "verse": "Ad solem caudae variorum mille colorum."
            },
            {
                "verse": "<Extremosque pedes velant et nube corusca"
            },
            {
                "verse": "Ardentes celant facies, alaeque moventur"
            },
            {
                "verse": "Tergeminae, in medio clangore sonore"
            },
            {
                "verse": "Semper agunt Christo grates exultantibus alis."
            },
            {
                "verse": "Ceu niveus suavi cantat modulamine cignus"
            },
            {
                "verse": "Mehandri circa fluxus in vere tepenti,>"
            },
            {
                "verse": "Sic circum aetherni volitant pretoria Christi"
            },
            {
                "verse": "Aliferi Seraphin. Iuxta Cherubinia lampas"
            },
            {
                "verse": "Centum oculos, centum ora ferens alasque volantes,"
            },
            {
                "verse": "Intima quae summi noscit praecordia regis,"
            },
            {
                "verse": "Quae simplex, quae prima Dei sapientia fertur,"
            },
            {
                "verse": "Presentemque Deum spectant nulloque fruuntur"
            },
            {
                "verse": "Hi medio, mandata docent implentque minores"
            },
            {
                "verse": "Caelicolas, quidnam maiestas regia poscat."
            },
            {
                "verse": "<Alter et alterius porrectas clamat in aures"
            },
            {
                "verse": "Inque vicem nullo traduntur livore ducentes"
            },
            {
                "verse": "Magnanimi secreta Iovis pandentque recessum."
            },
            {
                "verse": "Sic a supremo fas est descendere ad imos.>"
            },
            {
                "verse": "Inde Potestates et caeli mascula Virtus"
            },
            {
                "verse": "<Blanditiis nullis caedit nullique profano"
            },
            {
                "verse": "Mota metu, gradibus semper firma haeret in isdem.>"
            },
            {
                "verse": "Atque triumphales acies loca proxima celsis"
            },
            {
                "verse": "Delegere choris; et ab his oracula noscunt."
            },
            {
                "verse": "Ante istos clipeata Iovis stat principis ala;"
            },
            {
                "verse": "Inde sacrosanctus fulgentem archangelum hastam"
            },
            {
                "verse": "Vibrat et angelicae pandit mandata phalangi."
            },
            {
                "verse": "Angelus hac magni spatium dimensus Olympi"
            },
            {
                "verse": "Humano generi mandata novissima defert"
            },
            {
                "verse": "Implet et aethereo mortales numine mentes."
            },
            {
                "verse": "Quas novit servire Deo, qua celibe vita"
            },
            {
                "verse": "In terris degent et ab omni crimine mundae,"
            },
            {
                "verse": "Admonet. Hortatur celestem inquirere regnum,"
            },
            {
                "verse": "Spernere opes fragiles fugitivaque gaudia vitae"
            },
            {
                "verse": "Corporeae solumque Deum celumque tueri."
            },
            {
                "verse": "Veh! Miserae gentes, ni custos angelus esset"
            },
            {
                "verse": "Unicuique datum, cum sit contrarius hostes,"
            },
            {
                "verse": "Excipiat qui fraude homines mentesque labantes"
            },
            {
                "verse": "Ad scelus impellit pariterque vaferrimus arte"
            },
            {
                "verse": "Aggreditur mortale genus noctesque dies<que>,"
            },
            {
                "verse": "Ut iam Tartareis humana propago tenebris"
            },
            {
                "verse": "Mersa foret semperque novis habitanda colonis"
            },
            {
                "verse": "Iupiter arva daret seclisque nocentibus imbres"
            },
            {
                "verse": "Deucaliones caeli compage soluta"
            },
            {
                "verse": "Funderet; atque iterum Neptunia monstra vagarent"
            },
            {
                "verse": "Per iuga Caucasei montis, per inhospita saxa"
            },
            {
                "verse": "Umbrosi Athlantis; nec signum foederis icti"
            },
            {
                "verse": "Traxisset varios Thaumantias ore colores."
            },
            {
                "verse": "At Deus omnipotens, caeli cui regia paret,"
            },
            {
                "verse": "Ne pereant homines, caeli ut fungantur honore,"
            },
            {
                "verse": "Praesidium angelicae posuit celeste cohortis."
            },
            {
                "verse": "Impyrei locus est, ubi regia celsa Tonantis"
            },
            {
                "verse": "Stat, nitidis conchis et rubro instructa pyropo;"
            },
            {
                "verse": "Et tantum aethereas se culmine tollit in auras,"
            },
            {
                "verse": "Ut superet visum ignitis suffulta columnis."
            },
            {
                "verse": "Illic innocuis resplendent omnia flamis."
            },
            {
                "verse": "<Pars ex electro virgas lituosque recur[vos"
            },
            {
                "verse": "In radii morem gestant, quis nubi[la findunt"
            },
            {
                "verse": "Quis spatium celi a terrae metiuntur ["
            },
            {
                "verse": "Aequoris atque alii specula et ora satelii["
            },
            {
                "verse": "Pars adamantinas gestat pharetrata [secures"
            },
            {
                "verse": "Inque rotae morem volitant giroque [corusco"
            },
            {
                "verse": "Vertitur indefessa acies ["
            },
            {
                "verse": "In sese motu, ventosi turbinis inst[ar."
            },
            {
                "verse": "Cum paleae et niger rapida vertig[o"
            },
            {
                "verse": "Erigitur, tegiturque atra["
            },
            {
                "verse": "Pars quoque pontificum est oblonges induta l[acenas,"
            },
            {
                "verse": "Cingulaque obducit gemmantis m["
            },
            {
                "verse": "Quadrata ast alii proceres carch[esia portant"
            },
            {
                "verse": "Celesti ambrosia et spuman[ti nectare plena."
            },
            {
                "verse": "Alataeque rotae fuerant currus ["
            },
            {
                "verse": "Virtutum nusquam flatebant ["
            },
            {
                "verse": "Alterius mira concordes arte vig["
            },
            {
                "verse": "Hinc aquila, hinc taurus volitantia ["
            },
            {
                "verse": "Ardentesque trhoni volitant flamantibus alis"
            },
            {
                "verse": "Spiculaque ardenti contorquent ignea dextra,"
            },
            {
                "verse": "Rimantur secreta Iovis plaudentque canentes."
            },
            {
                "verse": "Cum Seraphin Cherubinque choris miro ordine volant,"
            },
            {
                "verse": "Talesque alterno modulantur carmine voces:"
            },
            {
                "verse": "\"Sydereum laudent caelestia numina regem,"
            },
            {
                "verse": "Laudet Virtutum celique exercitus omnis,"
            },
            {
                "verse": "Laudent astra Deum, laudet sol aureus et, quae"
            },
            {
                "verse": "Noctivago gelidas humectat lumine terras,"
            },
            {
                "verse": "Luna Deum laudet, liquidissimus ignis et aer"
            },
            {
                "verse": "Et maris undisoni fluctus et stagna lacusque"
            },
            {
                "verse": "Fluminaque et tellus et, quae nascuntur <in> illis,"
            },
            {
                "verse": "Dent laudes uno ore Deo, qui cuncta creavit"
            },
            {
                "verse": "Ex nihilo, et digni Christo referantur honores!\""
            },
            {
                "verse": "Talia celestes aedebant carmina divi."
            },
            {
                "verse": "Thurea dona ferunt alii myrraeque liquores"
            },
            {
                "verse": "Balsamaque in sacris pateris et odora cremantes"
            },
            {
                "verse": "Cynnama, Pancheis non ignorata colonis."
            },
            {
                "verse": "Sunt, quibus horrendi forma est truculenta leonis,"
            },
            {
                "verse": "Sunt, quibus est speties viridis sinuosa draconis."
            },
            {
                "verse": "Me insignis equi formam gerit, ille iuvenci,"
            },
            {
                "verse": "Hic aquilae pennis et rostro insignis adunco"
            },
            {
                "verse": "Clangit et aetherei supera volat atria caeli."
            },
            {
                "verse": "Virgineae facies sunt his ac ora deorum,"
            },
            {
                "verse": "Aliferisque alacres pedibus talaria nectunt"
            },
            {
                "verse": "Magnanimique Iovis celeres mandata per auras"
            },
            {
                "verse": "In terris referunt. Alii per inane volantes"
            },
            {
                "verse": "Pro portis agitant vigiles statione vicissim"
            },
            {
                "verse": "Alterna excubias celumque indagine cingunt."
            },
            {
                "verse": "Non secus obsessi siquando hostilibus armis"
            },
            {
                "verse": "Robora portarum explorant aditusque latentes"
            },
            {
                "verse": "Inquirunt cives et multo moenia complent"
            },
            {
                "verse": "Milite, sic celsos muros ardentis Olympi"
            },
            {
                "verse": "Celestes volucres et custos pervigil ambit,"
            },
            {
                "verse": "Aeternoque ardent numerosae lampades igne."
            },
            {
                "verse": "At Deus omnipotens solio sublimis in alto"
            },
            {
                "verse": "Impirei residet, quo nil sublimius extat."
            },
            {
                "verse": "Illic syder<e>o maiestas regia throno"
            },
            {
                "verse": "Cum patre, cum nato et sancto reveretur amore."
            },
            {
                "verse": "Sit diversa Deo licet et persona triformis,"
            },
            {
                "verse": "Atque illum vario mortales nomine dicant,"
            },
            {
                "verse": "Unicus ille tamen tres est: Deus auctor et idem"
            },
            {
                "verse": "Ingenitus supraque chaos mundumque creatur"
            },
            {
                "verse": "Aeternus. Nulloque loco nec limite septus"
            },
            {
                "verse": "Cuncta capit nullique capax movet omnia, nusquam"
            },
            {
                "verse": "Deflectens cernitque omnes nec cernitur ulli."
            },
            {
                "verse": "Cum libuit, caelum ex nihilo terramque creavit."
            },
            {
                "verse": "Ah, cur incassum mortalia pectora tentant"
            },
            {
                "verse": "Intima magnanimi precordia noscere Christi?"
            },
            {
                "verse": "Cur tres, cur unus sit rex? Cur aequa potestas?"
            },
            {
                "verse": "Cur tandem serum miseris mortalibus orbem"
            },
            {
                "verse": "Condidit? Ante illum, quid agebat Iupiter? Annos"
            },
            {
                "verse": "Pene infinitos segni traduxerat aevo."
            },
            {
                "verse": "Quid tenui fossa fluctus siccare marinos"
            },
            {
                "verse": "Tentatis, pueri? Parva quid Doridos undas"
            },
            {
                "verse": "Sulcatis cimba? Mergetur vortice preceps,"
            },
            {
                "verse": "Longius a portu si currere tentat in aequor!"
            },
            {
                "verse": "Nec frustra primae rationem inquirite causae:"
            },
            {
                "verse": "Nec fas, nec potis est arcana sacraria nosse,"
            },
            {
                "verse": "Quae si mortali licuisset noscere menti,"
            },
            {
                "verse": "Non hominem in terris peperisset virgo Tonantem."
            },
            {
                "verse": "Non omnes Paulus, non Zebedeius heros,"
            },
            {
                "verse": "Non, qui xaxorum est numerosa grandine cesus,"
            },
            {
                "verse": "<Cui nomen primae dederat Iusticia palmae>,"
            },
            {
                "verse": "- Hi non narrandos celi videre triumphos"
            },
            {
                "verse": "Sydereoque throno Iesum super astra sedentem."
            },
            {
                "verse": "Alma Fides solum vestri penetralia regis"
            },
            {
                "verse": "Pandet et aetherei portam reserabit Olympi."
            },
            {
                "verse": "Hac duce magnanimi potuit generosa propago"
            },
            {
                "verse": "Pipini cognosse Deum celumque per amplum"
            },
            {
                "verse": "Tutus iter facere et portas intrare patentes,"
            },
            {
                "verse": "Dum carpit spirans vitales aetheris auras,"
            },
            {
                "verse": "Aurea dum longo spatio vagus atria lustrat"
            },
            {
                "verse": "Aeterni regis Carlus, dum mente revolvit,"
            },
            {
                "verse": "Quae Iovis interpres distinguit et ordine narrat."
            },
            {
                "verse": "Nam postquam nimio splendore hebetantia captus"
            },
            {
                "verse": "Lumina, nequicquam variis miracula formis"
            },
            {
                "verse": "Cernebat tantumque sacris concentibus hinnos"
            },
            {
                "verse": "Accipiebat. Uti nigrae cum noctis in umbris"
            },
            {
                "verse": "Si face consumpta subsistens forte viator"
            },
            {
                "verse": "Dumosis silvis et nigris carmina lucis"
            },
            {
                "verse": "Audierit quaerulae Prognes iterare sororem,"
            },
            {
                "verse": "Impleat illa licet vicinis questibus aures,"
            },
            {
                "verse": "Nil tamen ille videt lucem oscurantibus umbris:"
            },
            {
                "verse": "Talis erat Carlus, talis concentus ad aures"
            },
            {
                "verse": "Alituum sacrique chori occurrebat, et omnem"
            },
            {
                "verse": "Mente locum quamvis peragrabat limine ceco."
            },
            {
                "verse": "Quem Iovis interpres Raphael per singula duxit"
            },
            {
                "verse": "Mystica queque docens nec turbae aedenda profanae:"
            },
            {
                "verse": "Pontificale decus triplicisque insigne coronae"
            },
            {
                "verse": "Esse docet terna sacros sub imagine vultus,"
            },
            {
                "verse": "\"Est tribus una quidem distincta potentia formis,"
            },
            {
                "verse": "Nec pater est nato maior, sacri nec spiritus ignis"
            },
            {
                "verse": "Regna gerit summi inferiora utriusque Tonantis."
            },
            {
                "verse": "Vult omnes fieri salvos divina voluntas"
            },
            {
                "verse": "Idque dedit cunctis caelum spectare supernum,"
            },
            {
                "verse": "Rebus ut humanis spretis caelestia regna"
            },
            {
                "verse": "Affectent primaque Deum auctoremque requirent."
            },
            {
                "verse": "Cuique magis quanto sanctis virtutibus herent,"
            },
            {
                "verse": "Tanto agitant celeres animi foelicius aevum."
            },
            {
                "verse": "O, si luminibus posses spectare triumphos"
            },
            {
                "verse": "Celestis ducis et faciem splendore micantem"
            },
            {
                "verse": "Spirituumque rotas augustaque pectora divum"
            },
            {
                "verse": "Caelicolumque omnem sua per mysteria pompam,"
            },
            {
                "verse": "O, quantis fruere bonis, si talia cernas!"
            },
            {
                "verse": "Sed cernes, cum te vitalis liquerit hora,"
            },
            {
                "verse": "Cum petet exemptus terrestri corpore coelum"
            },
            {
                "verse": "Spiritus atque omni vitae mortalis honore"
            },
            {
                "verse": "Functus erit longae post tempora curva senectae."
            },
            {
                "verse": "Forsitan et sordes caelesti flumine lautus,"
            },
            {
                "verse": "Antea quam durae truncarint stamina Parcae,"
            },
            {
                "verse": "Luminibus puris misteria plura videbis!\""
            },
            {
                "verse": "Dixit et ardentes Carlo comitante quadrigas"
            },
            {
                "verse": "Ascendit, caelique plagam quibus ocior Euro"
            },
            {
                "verse": "Tranabat. Celerique ambo per inane volantes"
            },
            {
                "verse": "Vectantur curru, dorso velut ignea moles"
            },
            {
                "verse": "Nubiferi Heliam Carmeli substulit olim,"
            },
            {
                "verse": "Qualis et a Geticis frenato torva dracone"
            },
            {
                "verse": "Tritolemum longe Ceres exportaverat aris,"
            },
            {
                "verse": "Qualis sanguineis Mavors circumdatus armis"
            },
            {
                "verse": "Alatisque horrendus equis Meotidos undas"
            },
            {
                "verse": "Pervolat et Sciticas populatur cursibus urbes,"
            },
            {
                "verse": "Talis flamifero curru Pipinius heros"
            },
            {
                "verse": "Per sedes superumque choros volitabat ovantes."
            },
            {
                "verse": "Ast ubi sydereae reginae ad limina ventum est,"
            },
            {
                "verse": "Alipedum validis compescuit ora volucrum"
            },
            {
                "verse": "Dux frenis rapidasque rotas auriga volantis"
            },
            {
                "verse": "Firmavit plaustri et subito descendit ab illo"
            },
            {
                "verse": "Pronus humi. At Carlus, quamvis se lumina captus,"
            },
            {
                "verse": "Saltavit curru tamen. Et mora nulla retardat,"
            },
            {
                "verse": "Quin pronus magno numen veneratur honore"
            },
            {
                "verse": "Virginis aethernae supplexque ita talia fatur:"
            },
            {
                "verse": "\"Alma Dei genetrix, coeli regina supremi,"
            },
            {
                "verse": "Virgo parens Christi, quem lati machina mundi"
            },
            {
                "verse": "Non capit, et longe super omnia saecula regem"
            },
            {
                "verse": "Conceptum nullo peperisti semine Iesum,"
            },
            {
                "verse": "Ut primi eriperet delicta infanda parentis,"
            },
            {
                "verse": "Ut clausum reseret celestis limen Olympi,"
            },
            {
                "verse": "Frangat ut infernas portus spolietque tropheis"
            },
            {
                "verse": "Plutonem et sanctos secum super astra profetas"
            },
            {
                "verse": "Eveat ac sceleris purget vestigia nostri,"
            },
            {
                "verse": "Alma, precor, - cum te mortalia pectora solam"
            },
            {
                "verse": "Omnibus implorant templis ac omnibus aris,"
            },
            {
                "verse": "Ante alios veneranda deos -, miserere precantis,"
            },
            {
                "verse": "Humanae nec te ledant contagia fraudis,"
            },
            {
                "verse": "Promptior in vitium cum gens mortalis inane"
            },
            {
                "verse": "Corruat et sanctos spernat virtutis honores"
            },
            {
                "verse": "(Hos agitat dulcis regni ambitiosa cupisdo,"
            },
            {
                "verse": "Illos vexat amor nimium sceleratus habendi,"
            },
            {
                "verse": "Hi marcent luxu turpique libidine fragrant,"
            },
            {
                "verse": "Ast alii tanquam pecudes ratione carentes"
            },
            {
                "verse": "In terris curvi degunt sine legibus aevum),"
            },
            {
                "verse": "His (precor) ut miseris, exores, alma, Tonantem,"
            },
            {
                "verse": "Concedat veniam et coelo miseretur ab alto,"
            },
            {
                "verse": "O sola humanos semper miserata labores!"
            },
            {
                "verse": "Ecce ferox Libis innumeros in bella cohortes"
            },
            {
                "verse": "Ductat et a rubro descendit lictore rursus"
            },
            {
                "verse": "Maumettana lues; saeva feritate Tibaldus,"
            },
            {
                "verse": "Ut Christi populum perdat, comes additur istis."
            },
            {
                "verse": "Impius iniustis iam nunc Desiderius armis,"
            },
            {
                "verse": "Qui miseras tantis afflixit cladibus urbes"
            },
            {
                "verse": "Ausoniae et late vastans cultoribus agros,"
            },
            {
                "verse": "Romuleas sedes et moenia sacra Tonantis"
            },
            {
                "verse": "Vertere humo et sanctos minitatur tollere leges."
            },
            {
                "verse": "Nec mirum: extremis gens barbara venit ab oris,"
            },
            {
                "verse": "Quae iam bis centum Latium est populata per annos,"
            },
            {
                "verse": "Nunc magis immanis, nunc Marte elata secundo,"
            },
            {
                "verse": "Pontifices summos augusta e sede Quirini"
            },
            {
                "verse": "Pellit et infandos sacrorum inducere ritus"
            },
            {
                "verse": "Tentat et a sacris non abstinet impia templis"
            },
            {
                "verse": "Gens, multo quae iam faecere cruore profana."
            },
            {
                "verse": "Hoc, precor, ut nostris dirimatur dedecus armis,"
            },
            {
                "verse": "Ne quis Cristicolas Latias impune per urbes"
            },
            {
                "verse": "Obtruncet foedusque Iovis mortalibus ictum"
            },
            {
                "verse": "Polluat et magni spernat mandata Tonantis.\""
            },
            {
                "verse": "Dixerat ante thronos haec flexo poplite Carlus"
            },
            {
                "verse": "Vertice nudato lachrymisque rigantibus ora,"
            },
            {
                "verse": "Cui tunc alma parens, caeli regina supremi"
            },
            {
                "verse": "Reddidit haec paucis roseoque haec ore locuta est:"
            },
            {
                "verse": "\"Optime Francorum ductor, Pipinia proles,"
            },
            {
                "verse": "Cui Deus omnipotens hostes domitare superbos"
            },
            {
                "verse": "Concessit sanctaeque crucis victricia signa"
            },
            {
                "verse": "Ferre dedit: Victa Saxorum gente nefanda"
            },
            {
                "verse": "Cessit victus Arabs, cessit tibi Nilus et Indus!"
            },
            {
                "verse": "Ne dubites sevos invadere Marte tyrannos!"
            },
            {
                "verse": "Defendes nostrum populum, cadet impius hostis!"
            },
            {
                "verse": "Quam multa Adriacum Poenorum corpora volvet"
            },
            {
                "verse": "Aufidus in pelagus, clades par reddita Cannis!"
            },
            {
                "verse": "Barbarus ipse etiam, Latii caput omne malorum,"
            },
            {
                "verse": "Bebriaca tandem victus Desiderius urbe"
            },
            {
                "verse": "Ante tuos currus, manibus post terga ligatis,"
            },
            {
                "verse": "Trans Alpes patrias maris ducetur ad oras!"
            },
            {
                "verse": "Arcana haec peragenda tamen prius accipe mente:"
            },
            {
                "verse": "Ter mille occurrunt equites fulgentibus armis,"
            },
            {
                "verse": "Qui crucis et fulvi gestant vexilla leonis,"
            },
            {
                "verse": "Quique colunt ripas Tyrreni fluminis Arni,"
            },
            {
                "verse": "Quique Fluentinae deiectis moenibus urbis"
            },
            {
                "verse": "Reliquias habitant Romanae stirpis alumni."
            },
            {
                "verse": "Hos socios adhibe et tecum coniunge volentes:"
            },
            {
                "verse": "Gens praeclara fide belloque insignis et armis"
            },
            {
                "verse": "Quam stragem generosa dabit! Quae funera cernes!"
            },
            {
                "verse": "His ducibus nota tutus regione viarum,"
            },
            {
                "verse": "Quocumque ire voles, duces victricia castra."
            },
            {
                "verse": "His bene tu meritis collectus undique in unum"
            },
            {
                "verse": "Attolles arces recidivaque moenia pones."
            },
            {
                "verse": "Nec gens ulla magis fautrix celebrabi[t honores"
            },
            {
                "verse": "Francorum veluti charum pia turba nat[orum"
            },
            {
                "verse": "Foederaque aeterno inviolata tenebit amore."
            },
            {
                "verse": "Ne timeas auctore Deo purgatus ab omni"
            },
            {
                "verse": "Crimine pro sancta te mille offerre periclis"
            },
            {
                "verse": "Relligione Dei - timidos expelle timores!"
            },
            {
                "verse": "En ego pro miseris supplex mortalibus oro,"
            },
            {
                "verse": "Ut veniam errori det Iupiter iraque mollis"
            },
            {
                "verse": "Sit mota et trifidum iam d extra coherceat ictum,"
            },
            {
                "verse": "Expectet, donec vitium virtute rependat."
            },
            {
                "verse": "Tu quoque, si quando mundi inferioris ad oras"
            },
            {
                "verse": "Descendes, homines haec nostra voce monebis:"
            },
            {
                "verse": "Ne totiens lentas peccando provocet iras"
            },
            {
                "verse": "Magnanimi Iovis et nostro defendier ore"
            },
            {
                "verse": "Gens credat! Sed, quo sint semine nati,"
            },
            {
                "verse": "Cur Deus ex limo divini numinis instar"
            },
            {
                "verse": "Condiderit mortale genus, quo tendere pergant,"
            },
            {
                "verse": "Hoc curent! Salvos fieri vult Iupiter omnes!"
            },
            {
                "verse": "Si modo vel sera tandem delicta fatetur"
            },
            {
                "verse": "Morte dolens supplexque anima fugiente precetur"
            },
            {
                "verse": "Rectorem caeli, sic altis dormiet astris!\""
            },
            {
                "verse": "Haec ubi syderei genetrix reverenda Tonantis"
            },
            {
                "verse": "Dixerat, ingenti sonuerunt omnia plausu"
            },
            {
                "verse": "Aedentes celeste melos dulcedine mira."
            },
            {
                "verse": "Psallebant hinc inde trhoni letasque choreas"
            },
            {
                "verse": "Ductabant circa regem giroque volantes"
            },
            {
                "verse": "Ardentis nubae \"Saba\" et \"Osanna\" canebant."
            },
            {
                "verse": "Non secus extremas Pigmei ad litoris oras"
            },
            {
                "verse": "Pervolitant, si quando grues in vere tepenti"
            },
            {
                "verse": "Nidorum notas sedes clangore salutant"
            },
            {
                "verse": "Per liquidum longos volventes aera giros,"
            },
            {
                "verse": "Si divina licet nostris componere rebus."
            },
            {
                "verse": "Nec mora, surrexit Carlus currumque volantem"
            },
            {
                "verse": "Ascendit; monuit Raphael sic optimus ales"
            },
            {
                "verse": "Frenaque caelestum spumantia torsit equorum."
            },
            {
                "verse": "Aurea sed postquam venere ad moenia Sion"
            },
            {
                "verse": "Divinae superasque arces urbisque supernae,"
            },
            {
                "verse": "Aligeros compressit equos plaustroque nitenti"
            },
            {
                "verse": "Desilit interpres magnique auriga Tonantis"
            },
            {
                "verse": "In terram et primo consistit limine portae."
            },
            {
                "verse": "Illic ambrosio circumdans nectare muros"
            },
            {
                "verse": "Amnis erat, longe nitidis pulcherrimus undis:"
            },
            {
                "verse": "Xarismam superi proprio sic nomine dicunt."
            },
            {
                "verse": "Cuius si nitidos gustarent ore liquores"
            },
            {
                "verse": "Mortales, nunquam postquam sitis aspera fauces"
            },
            {
                "verse": "Angeret, et suavis fumantia dona Liei"
            },
            {
                "verse": "Spernerent: haec assunt divorum pocula mensis."
            },
            {
                "verse": "Ast urbs innumeris pulcherrima turribus extat:"
            },
            {
                "verse": "Aureus est murus centum latissimus ulnis,"
            },
            {
                "verse": "Adversi ut septem tracti per moenia currus"
            },
            {
                "verse": "Non latera illesis tererent compagibus axes."
            },
            {
                "verse": "Altior est decies centum; non angulus ullus,"
            },
            {
                "verse": "Nanque globi terrae est instar formaeque rotundae."
            },
            {
                "verse": "Tale adamantino conscriptum in stipite carmen:"
            },
            {
                "verse": "\"Haec est celestis Sion, gratissima divis"
            },
            {
                "verse": "Urbs, ubi perpetua cives charitate triumphant."
            },
            {
                "verse": "Omnibus huc terrae delecti ex urbibus intrant,"
            },
            {
                "verse": "Coelibe qui vita patriam meruere supremam."
            },
            {
                "verse": "Bis sena in celum sublimi vertice portae"
            },
            {
                "verse": "Tolluntur, totidem custodes arcibus assunt."
            },
            {
                "verse": "Sunt binae claves: quarum est argentea prima,"
            },
            {
                "verse": "Qua primae vena solvuntur vincula culpae;"
            },
            {
                "verse": "Altera perfectis animis reseratur Olympi"
            },
            {
                "verse": "At propius nitido postquam miracula coelo"
            },
            {
                "verse": "Sparsa videt pedibusque gradi - mirabile visum!"
            },
            {
                "verse": "Quot natura tulit variis animantia formis,"
            },
            {
                "verse": "Per rupes totidem errabant ardentis Olympi,"
            },
            {
                "verse": "Per iuga devessae cristallina fornicis ibant."
            },
            {
                "verse": "Nam cervice micans septem radiantibus astris"
            },
            {
                "verse": "Arcadiae monstrum gelidi prope cardinis axem"
            },
            {
                "verse": "Ibat, et Artophilax parvam conversus in Ursam,"
            },
            {
                "verse": "Cum matre occiduis nusquam mergendus in undis."
            },
            {
                "verse": "Inter utrumque polum procero corpore Serpens"
            },
            {
                "verse": "Porrectus totum complebat formidine celum,"
            },
            {
                "verse": "Qui vigil hortorum custos Athlantidos arvis"
            },
            {
                "verse": "Nympharum Hesperidum servaverat aurea poma."
            },
            {
                "verse": "Vulcanique novem donum mirabile flamis"
            },
            {
                "verse": "Fulgebat, maestae quod Liber tradidit olim"
            },
            {
                "verse": "Idee, postquam in Naxo Erithonius heros"
            },
            {
                "verse": "Desertam liquit. Iuxtaque Epidaurius Anguis"
            },
            {
                "verse": "Ter denis pandit fulgentia tergora flamis,"
            },
            {
                "verse": "Scorpius et geminas inter Chelipius aedes"
            },
            {
                "verse": "Panditur et tumidis exterritat aethera chelis;"
            },
            {
                "verse": "Ille tamen clarus ter sena lampade fulget."
            },
            {
                "verse": "Nec procul Erigone, Themidis iustissima nata,"
            },
            {
                "verse": "Postquam inferendam scelerato crimine terram"
            },
            {
                "verse": "Mortales summo conlegit culmine sedes"
            },
            {
                "verse": "Aethereas spicasque tenet canentis aristae."
            },
            {
                "verse": "Ornatumque decem facibus cum Castore fratrem"
            },
            {
                "verse": "Vidit et alterna caelum statione vicissim"
            },
            {
                "verse": "Mutare, et talis non est concordia fratrum."
            },
            {
                "verse": "Hostiaque obsceni coelo est affixa Priapi"
            },
            {
                "verse": "Centipedis iuxta flagrantia sydera Cancri."
            },
            {
                "verse": "Vidit et Herculei fulgentia terga Leonis,"
            },
            {
                "verse": "Cauda micat septem Beronicis crinibus astris."
            },
            {
                "verse": "Tu licet aequoreis esses proiectus in undis"
            },
            {
                "verse": "Pelopis insidiis, nunc inter sydera fulges:"
            },
            {
                "verse": "Nunc pedibus Taurum, nunc Artum vertice tangis."
            },
            {
                "verse": "Nec procul Andromade pater est, mediusque videtur"
            },
            {
                "verse": "Lampade ter sena, coniuxque elata supine"
            },
            {
                "verse": "Corpore bis septem facibus scintillat. Et Helles"
            },
            {
                "verse": "Aurato vector perlustrat vellere celum."
            },
            {
                "verse": "Parte alia caeli desecto Gorgona collo"
            },
            {
                "verse": "Portabat multis redimitus tempora flamis"
            },
            {
                "verse": "Perseus et nudo horrebat Tritonides ense."
            },
            {
                "verse": "Nec procul astrifero fulgent Athlantide cretae"
            },
            {
                "verse": "Pleiades; una latet mortali nupta marito."
            },
            {
                "verse": "Splendebatque novem Cillenia Barbiton astris."
            },
            {
                "verse": "Dilectusque Iovi, qui fundit Aquarius imbres,"
            },
            {
                "verse": "Nectare qui superum spumantia pocula mensis"
            },
            {
                "verse": "Propinat, facibus ter senis lustrat Olympum."
            },
            {
                "verse": "Occeanique nepos, Croton, metuende sagictis"
            },
            {
                "verse": "Gortinis, celeri perlustras concava passu"
            },
            {
                "verse": "Aetheris, ut quondam Ideis in montibus apros"
            },
            {
                "verse": "Et timidos iaculis Cretensi in lictore cervos"
            },
            {
                "verse": "Sectatus, - quin primus amor curaeque priores"
            },
            {
                "verse": "Restant -, et tumidi vitat fera brachia monstri."
            },
            {
                "verse": "At nive candidior pluma canente sonoris"
            },
            {
                "verse": "Aethereos Cygnus mulcebat cantibus amnes,"
            },
            {
                "verse": "Qualis Pactoli iuxta flaventis arenas"
            },
            {
                "verse": "Deplorant querulis instantia funera ricmis."
            },
            {
                "verse": "Quique suis humeris portavit Ariona nando,"
            },
            {
                "verse": "Pro squamis rutilas stellas in pectore gestat"
            },
            {
                "verse": "Et prope Sidonii sequitur vestigia Tauri."
            },
            {
                "verse": "Et canis Iccarius rapidis per devia celi"
            },
            {
                "verse": "Nunc leporem inbellem, nunc turpem cursibus ursam"
            },
            {
                "verse": "Insequitur, quacumque fugit, iamiamque teneri,"
            },
            {
                "verse": "Saucia iam rictu demerso in terga putares."
            },
            {
                "verse": "Quaeque prius rudibus pinus per Nerea velis"
            },
            {
                "verse": "Ignotum per iter velocis fulminis instar"
            },
            {
                "verse": "Lapsa tumescentis contempsit murmura ponti,"
            },
            {
                "verse": "Nunc astris affixa poli est fulgentibus Argos,"
            },
            {
                "verse": "Discat ut humanis gens impia ponere finem"
            },
            {
                "verse": "Rebus et humentes concedat piscibus undas."
            },
            {
                "verse": "Causa mali quanti illa fuit mortisque nefandae!"
            },
            {
                "verse": "Ad quid mortales, insana pecunia, cogis!"
            },
            {
                "verse": "Nec procul Heridanus liquidis interfluit undis:"
            },
            {
                "verse": "Hesperiae Heridanus longe notissimus amnis,"
            },
            {
                "verse": "Nunc Iovis imperio celi dignatus honore est."
            },
            {
                "verse": "Sirius et Piscis bis seno fulgure clarus"
            },
            {
                "verse": "Combibit aetheream, quam fundit Aquarius, urnam."
            },
            {
                "verse": "Parte alia celi quatiens virgulta fragore"
            },
            {
                "verse": "Peliacos arcus gestans gravidamque pharetram"
            },
            {
                "verse": "Currebat quadrupes Chiron, ut Thessala quondam"
            },
            {
                "verse": "Per iuga cum Pholoum premeret Thirintius arcu."
            },
            {
                "verse": "Nec procul Australes Corvus volitabat ad oras"
            },
            {
                "verse": "Et vacuum Clario tandem cratera ferebat"
            },
            {
                "verse": "Et viridis rostro caudam comprhenderat Anguis."
            },
            {
                "verse": "Multaque preterea rutilantia monstra videbat"
            },
            {
                "verse": "Sparsa per immensum celum, quae maximus heros"
            },
            {
                "verse": "Dum stupet et partes oculos rimatur in omnes,"
            },
            {
                "verse": "Increpuit Seraphin: \"Quid, si loca celsa Tonantis"
            },
            {
                "verse": "Aspicies, quantis lucescat regia gemmis,"
            },
            {
                "verse": "Oraque Phebeos radios hebetantia divum?\""
            },
            {
                "verse": "Dum sic alloquitur regem Iovis impiger ales,"
            },
            {
                "verse": "Ecce rubens Eritheus et flameus Aethon adustis"
            },
            {
                "verse": "Crinibus erumpunt reserato carcere Phoebi"
            },
            {
                "verse": "Aethereasque replent sevis hinnitibus auras!"
            },
            {
                "verse": "Indocilesque iugum vix compulit aurea coniux"
            },
            {
                "verse": "Titoni stimulis fumantia suddere colla,"
            },
            {
                "verse": "Tunc volucres rapidis infestant calcibus astra"
            },
            {
                "verse": "Fumiferosque atris efflant e naribus ignes."
            },
            {
                "verse": "Non secus, intacta validos cervice iuvencos"
            },
            {
                "verse": "Si quis ferre iugum cogat glebasque iacentes"
            },
            {
                "verse": "Vomere proscindat, verbis virgaque frementes"
            },
            {
                "verse": "Versantesque iugum durus castigat arator."
            },
            {
                "verse": "Delius ardentes tali moderamine currus"
            },
            {
                "verse": "Indocilesque agitabat equos per devia celi."
            },
            {
                "verse": "Vectaque luciferis renitet Venus aurea bigis,"
            },
            {
                "verse": "Ut celum ac terram rutilanti fronte serenat."
            },
            {
                "verse": "At celeri lapsu velox Cillenius ales"
            },
            {
                "verse": "Nunc Phoebum antevolat, sequitur nunc pone quadrigas,"
            },
            {
                "verse": "Ut celeris signum modo destruat orbita plantae,"
            },
            {
                "verse": "Ut coma vicinis flamis ambusta cremetur,"
            },
            {
                "verse": "Maiori ut penitus vanescat lampade tectus."
            },
            {
                "verse": "Hunc super Odrisius rubicundo sydere Mavors"
            },
            {
                "verse": "Errat et insanis agitat mortalia bellis."
            },
            {
                "verse": "Ni Deus Omnipotens Ideo temperet astro"
            },
            {
                "verse": "Falciferumque nequam Martisque tumentia corda,"
            },
            {
                "verse": "Semper inundarent scelerato sanguine terrae."
            },
            {
                "verse": "Haec duce caelesti postquam Pipinia proles"
            },
            {
                "verse": "Astra supergressus, stetit alto in culmine caeli,"
            },
            {
                "verse": "Unde gravis poterant lapidosa cacumina terrae"
            },
            {
                "verse": "Infusumque mare et, qui late circuit orbem,"
            },
            {
                "verse": "Occeanus cerni et purus sine nubibus aer,"
            },
            {
                "verse": "Limpidus unde ignis molesque ardentis Olympi."
            },
            {
                "verse": "Constitit hoc Carlus tacitoque haec corde volutans:"
            },
            {
                "verse": "\"O mentes hominum cecae sedisque futuri"
            },
            {
                "verse": "Ignarae, o verae stupidi telluris allumni!"
            },
            {
                "verse": "Quo spes vestra loco est! Quibus est demersa lacunis!"
            },
            {
                "verse": "En, agite, erectae volitent super aethera mentes"
            },
            {
                "verse": "Caelestem ad regem! Mortales linquite terras!"
            },
            {
                "verse": "Non patria est nobis tellus, sed sydera sedes"
            },
            {
                "verse": "Certa manent, summi leges quicumque Tonantis"
            },
            {
                "verse": "Servavit, quos nulla dies mutabilis aevi"
            },
            {
                "verse": "Deprimet. Hostilis caeli non destruet arces"
            },
            {
                "verse": "Turma nec eversis sulcabit moenibus urbes,"
            },
            {
                "verse": "Nec tristis miseros agitet discordia cives,"
            },
            {
                "verse": "Non odium, non livor edax, non improba ventris"
            },
            {
                "verse": "Allatrat ingruvies, nec pernitiosa libido"
            },
            {
                "verse": "Ventilat ardentes tranquillo in pectore thedas."
            },
            {
                "verse": "Cessat avara fames auri sceptrique superbi"
            },
            {
                "verse": "Ambitiosus honor, pro quo bella impia tantis"
            },
            {
                "verse": "Mortales vacuum minuerant caedibus orbem!\""
            },
            {
                "verse": "Tales arcano versantem mente querelas"
            },
            {
                "verse": "Crimina et humanae miserantem incommoda gentis"
            },
            {
                "verse": "Corripuit somnus. Tanta dulcedine celi"
            },
            {
                "verse": "Extremi sonuere poli, dum volvitur aureus axis"
            },
            {
                "verse": "Cardine supremo, ut Phoebum Musasque canoras"
            },
            {
                "verse": "Concentus superet nec quicquam suavius illis"
            },
            {
                "verse": "Cantibus humanas possit mulcere dolores."
            },
            {
                "verse": "At virga aurata summi patris impiger ales"
            },
            {
                "verse": "Utraque sopiti contingit tempora regis:"
            },
            {
                "verse": "\"Surge, age, magnanimi proles generosa Pipini!"
            },
            {
                "verse": "Nunc opus est animis! Timidos expelle timores!"
            },
            {
                "verse": "Nunc opus, ut studio vincas superesque labores!"
            },
            {
                "verse": "Nunc visenda tibi sublimis regia Christi"
            },
            {
                "verse": "Angelicique chori celique exercitus omnis"
            },
            {
                "verse": "Celicolaeque omnes, nitidis quos purpura gemmis"
            },
            {
                "verse": "Picta tegit, quorum Phoebee lampadis instar"
            },
            {
                "verse": "Ora micant. Quid dormis iners? Nunc surgere tempus!\""
            },
            {
                "verse": "Dixit et attonitum dextra sic tollit in altum,"
            },
            {
                "verse": "Ceu, qui fulmineo exanimatus concidit ictu,"
            },
            {
                "verse": "Tandem siquis humo tollat ducatque paventem."
            },
            {
                "verse": "Vel, cui rupta quies, subitis exterritus umbris"
            },
            {
                "verse": "Corripit ex stratis corpus clamatque pavetque,"
            },
            {
                "verse": "Talem praeclarum Seraphin super aethera regem"
            },
            {
                "verse": "Ductabat, donec perventum ad limina celsae"
            },
            {
                "verse": "Molis, ubi longis latisque adamante columnis"
            },
            {
                "verse": "Vestibulum ante ipsum extabat porticus ingens."
            },
            {
                "verse": "Sic iunctus lapidemque lapis connexus inhaeret,"
            },
            {
                "verse": "Ut saxo ex uno nativum surgere montem"
            },
            {
                "verse": "Credas et tenues iunctura excluseret ungues."
            },
            {
                "verse": "Marmoreus paries fulget candore nivali;"
            },
            {
                "verse": "At super aereis ingenti fornice saxis"
            },
            {
                "verse": "Aurea testudo extabat - mirabile visum! -"
            },
            {
                "verse": "Hinc atque hinc fuerat multis exculta figuris."
            },
            {
                "verse": "Et primum a dextris fulgenti effinxerat auro"
            },
            {
                "verse": "Me opifex mundi, Deus, ille creator Olympi,"
            },
            {
                "verse": "Filius utque parens, ut spiritus, una voluntas"
            },
            {
                "verse": "Condidit angelicos Thronos totamque phalangem"
            },
            {
                "verse": "Coelestis ducis et divum sine corpore solus."
            },
            {
                "verse": "Luciferum ante omnes tanto splendore creavit,"
            },
            {
                "verse": "Ingenio ut, forma longe superaverit omnes"
            },
            {
                "verse": "Celicolas propiorque Deo consedit in alto."
            },
            {
                "verse": "Liminis at fastus, - virus commune superbis -,"
            },
            {
                "verse": "Non sivit, ut staret contentus sede secunda."
            },
            {
                "verse": "Perfidus aetherea regis descivit ab aula"
            },
            {
                "verse": "Impiaque adversus molitus bella Tonantem"
            },
            {
                "verse": "Compulit astuta sceleratam fraude cohortem"
            },
            {
                "verse": "In tantum iurare nefas sociamque Titanni"
            },
            {
                "verse": "Affore et ethereis regem detrudere regnis."
            },
            {
                "verse": "At Deus Omnipotens iusta commotus ab ira"
            },
            {
                "verse": "Disrupit fregitque acies celoque rebelles"
            },
            {
                "verse": "Fulminibus similes manes detrusit in imos."
            },
            {
                "verse": "Qualis erat facies celsa de sede cadentum,"
            },
            {
                "verse": "Manserunt: prisci vestigia nulla decoris."
            },
            {
                "verse": "Parte alia sculptor mira testudinis arte"
            },
            {
                "verse": "Pinxerat, ut terram celumque crearit et undas"
            },
            {
                "verse": "Iupiter et limo longaevum effinxerit Adam,"
            },
            {
                "verse": "Ut creavit Evam generis primordia nostri,"
            },
            {
                "verse": "Utque animam et vitae spirando inflaverit auram:"
            },
            {
                "verse": "Ambo immortales, ambo sine crimine nati,"
            },
            {
                "verse": "Ambo animis, ambo prestanti corpore et annis,"
            },
            {
                "verse": "Aurea ni vetita legerent ex arbore mala."
            },
            {
                "verse": "Dum sic foelices aevo fruerentur in alto,"
            },
            {
                "verse": "Ecce, atrox hostis vultus ac ora puelle"
            },
            {
                "verse": "Prima indutus erat, nigri sed terga draconis"
            },
            {
                "verse": "Pone trahens virides squamosa tegebat in herbas."
            },
            {
                "verse": "Et primum, \"O miseri! Cur non foelicia poma"
            },
            {
                "verse": "Carpitis, ut rerum pariter dignoscere causas"
            },
            {
                "verse": "Possetis solioque Dei sceptraque potiri?"
            },
            {
                "verse": "Nec vos eternae mortis timor anxius urget?\""
            },
            {
                "verse": "Dixit et excerpens vetitos ex arbore fructus,"
            },
            {
                "verse": "Ut comedat, porrexit Evae. Dedit illa marito."
            },
            {
                "verse": "Hoc ubi cognovit divumque hominumque creator,"
            },
            {
                "verse": "Penituit faecisse hominem; caelo expulit ambos,"
            },
            {
                "verse": "Ut duris alter terram exerceret aratris,"
            },
            {
                "verse": "Quaereret assiduo sibi vix alimenta labore;"
            },
            {
                "verse": "Altera nunc pensis addat noctemque diemque,"
            },
            {
                "verse": "Pendeat intorquens radios nunc anxia telis."
            },
            {
                "verse": "Sponte dabat tellus fruges et flumina nectar,"
            },
            {
                "verse": "Sudabantque prius quercus celestia mella."
            },
            {
                "verse": "Non rapidi soles, gelidis non bruma pruinis"
            },
            {
                "verse": "Aeterno urebat florentes gramine terras:"
            },
            {
                "verse": "Ver erat atque arbos maturo pondere ramos"
            },
            {
                "verse": "Curvabat floresque simul fructusque ferebat."
            },
            {
                "verse": "Non gelidus Boreas, non horridus Eurus et Auster"
            },
            {
                "verse": "Humidus et rapidi flabat violentia Cauri."
            },
            {
                "verse": "Laeta serenati facies splendebat Olympi."
            },
            {
                "verse": "Heu, generi quantum primi nocuere parentes"
            },
            {
                "verse": "Humano, saerique luant errata nepotes!"
            },
            {
                "verse": "Per vos florentis Paradisi e limine pulsi"
            },
            {
                "verse": "Erramus tenebris cecis nigrantis Abyssi,"
            },
            {
                "verse": "Per vos pallentes morbi tristesque senectus"
            },
            {
                "verse": "Invasit mortale genus, serpitque per omnes"
            },
            {
                "verse": "Haec scabies, nullis tollenda salubribus undis,"
            },
            {
                "verse": "Ut fit, Tartareo quicumque obnoxius igni"
            },
            {
                "verse": "Gignitur, hoc prima dependet origine crimen."
            },
            {
                "verse": "Nec nostram tenui pensaret stamine vitam"
            },
            {
                "verse": "Atropos, at plenis traherent sine fine sorores"
            },
            {
                "verse": "Fila colis, nullum lugeret mater alumnum."
            },
            {
                "verse": "Talia mirantem sculpta testudine Carlum"
            },
            {
                "verse": "Alloquitur magni Iovis nuntius: \"Inspice postes"
            },
            {
                "verse": "Sydereae portae et caelatum in limite carmen"
            },
            {
                "verse": "Et, qui pro foribus candentem continet ensem,"
            },
            {
                "verse": "Ne, temere ingressus celsi penetrala Tonantis,"
            },
            {
                "verse": "Te petet et rigido fodiat tua pectora ferro."
            },
            {
                "verse": "Si Deus annuerit, valvis reserentur apertis"
            },
            {
                "verse": "Atria, nec custos prohibebit limen adire.\""
            },
            {
                "verse": "Haec ubi dicta dedit, portae patuere patentes."
            },
            {
                "verse": "Inde alios subeunt postes aliosque recessus,"
            },
            {
                "verse": "Inde Deum thalamos gemmis auroque refertos."
            },
            {
                "verse": "Tandem perventum est, ubi sunt conclavia divum."
            },
            {
                "verse": "Illic porta fuit miris caelata figuris:"
            },
            {
                "verse": "Auratum limen, valvae, cristallina porta."
            },
            {
                "verse": "Ex adamante fuit vectes, argentea claustra,"
            },
            {
                "verse": "Atque incisa notis fuerant duo carmina magnis:"
            },
            {
                "verse": "\"Atria fas nulli mortali intrare deorum,"
            },
            {
                "verse": "Nec nisi qui meritis divino est dignus honore.\""
            },
            {
                "verse": "Hos super astabat vultu facieque rubenti"
            },
            {
                "verse": "Candentemque ferens gladium torvusque satelles,"
            },
            {
                "verse": "Qui geminis bifores utrimque amplectitur alis."
            },
            {
                "verse": "Ad quem Francorum ductor sic ore locutus:"
            },
            {
                "verse": "\"Si fas est nobis, celestis ianitor arcis,"
            },
            {
                "verse": "Stridentes resera postes et limina pande."
            },
            {
                "verse": "Hoc duce sydereas per tot discrimina sedes"
            },
            {
                "verse": "Accessi incolumis. Nec terruit arduus aether,"
            },
            {
                "verse": "Cesserunt rapidi fatis auctoribus ignes,"
            },
            {
                "verse": "Nec Nemei obstarent ardentia terga Leonis,"
            },
            {
                "verse": "Ora nec extensi per celum horrenda Draconis"
            },
            {
                "verse": "Me vetuere volente Deo per inane volare.\""
            },
            {
                "verse": "Nec plura effatus, subito cum cardine valve"
            },
            {
                "verse": "Aerato ingenti strepitu patuere stridentes"
            },
            {
                "verse": "Ferratae, ut quondam stridentia limina Iani,"
            },
            {
                "verse": "Romuleas ageret cum consul ad arma cohortes,"
            },
            {
                "verse": "Ut quondam autumno ventis agitantibus imbres"
            },
            {
                "verse": "Dissiliere poli crepitusque dedere tremendos."
            },
            {
                "verse": "Postquam syderei patefacta est ianua regis,"
            },
            {
                "verse": "Emicuit tantus fulgor, tantum ignea flama"
            },
            {
                "verse": "Divorum ex oculis totoque ex ore reluxit,"
            },
            {
                "verse": "Ut totidem celo credas lucescere soles."
            },
            {
                "verse": "Fulmineique acies feriebat luminis instar"
            },
            {
                "verse": "Splendor, ut Aethiopum siquis deserta Sienes"
            },
            {
                "verse": "Octipedis peragret, cum fervent sydera Cancri,"
            },
            {
                "verse": "Cum medio sine nube die sol igneus axem"
            },
            {
                "verse": "Conscendit, spectet rutilantis Apollinis orbem:"
            },
            {
                "verse": "Haud aliter potuere pati mortalia divum"
            },
            {
                "verse": "Lumina fulgorem. Ceciditque in limine pronus"
            },
            {
                "verse": "Maximus heroum Carlus! Subitoque cohorte"
            },
            {
                "verse": "Instar squamarum lucem rapuere tenebrae,"
            },
            {
                "verse": "Ut quondam iuxta foelicia culta Damasci"
            },
            {
                "verse": "Iupiter eripuit Tarsensi lumina Paulo"
            },
            {
                "verse": "Atque illum evexit super alti sydera celi,"
            },
            {
                "verse": "Ut contempletur non vulgo aedenda profano"
            },
            {
                "verse": "Mens arcana Dei et totum scrutetur Olympum,"
            },
            {
                "verse": "Talis erat Carlus, talisque iacentis imago"
            },
            {
                "verse": "Ante Iovis limen. Sed presto gemmifer ales"
            },
            {
                "verse": "Aprhensa erepit diffusum embremate dextra."
            },
            {
                "verse": "\"Surge, age, ne dubita, ducere per omnia regna"
            },
            {
                "verse": "Astriferi tutus celi et mysteria nosces"
            },
            {
                "verse": "Excelsi miranda Dei. Licet obsita cecis"
            },
            {
                "verse": "Lumina sint squamis, tamen acrius ista notabis"
            },
            {
                "verse": "Mente, nec impedient oculi diversa tuentes."
            },
            {
                "verse": "Posset ut occultas naturae inquirere causas,"
            },
            {
                "verse": "Sponte oculos luce admoto Democritus igne"
            },
            {
                "verse": "Privavit: Nec fas homini est arcana videre"
            },
            {
                "verse": "Celestis patris et facies splendore micantes."
            },
            {
                "verse": "Corrumpit vestros divina potentia sensus.\""
            },
            {
                "verse": "Dixit et aetherei per regna superba parentis"
            },
            {
                "verse": "Duxit, ubi ardentem princeps archangelus hastam"
            },
            {
                "verse": "Ante trhonos sedemque Iovis tenet. Inde satelles"
            },
            {
                "verse": "Pervigil a lato cinctus crepitantibus armis"
            },
            {
                "verse": "Gemmiferique chori circumque supraque volantes"
            },
            {
                "verse": "Regia mulcebant concentibus atria miris,"
            },
            {
                "verse": "Alterno ut totum impleret modulamine caelum."
            },
            {
                "verse": "Nanque Throni loca prima tenent, quae celsa superni"
            },
            {
                "verse": "Est regis sedes fulgentibus obsita conchis."
            },
            {
                "verse": "At Iovis aetherei charitas ardentibus alis"
            },
            {
                "verse": "Innumeros oculos gestat Seraphionis ordo,"
            },
            {
                "verse": "Ut rotat auratas ales Iunonia pennas,"
            },
            {
                "verse": "Ad solem caudae variorum mille colorum."
            },
            {
                "verse": "<Extremosque pedes velant et nube corusca"
            },
            {
                "verse": "Ardentes celant facies, alaeque moventur"
            },
            {
                "verse": "Tergeminae, in medio clangore sonore"
            },
            {
                "verse": "Semper agunt Christo grates exultantibus alis."
            },
            {
                "verse": "Ceu niveus suavi cantat modulamine cignus"
            },
            {
                "verse": "Mehandri circa fluxus in vere tepenti,>"
            },
            {
                "verse": "Sic circum aetherni volitant pretoria Christi"
            },
            {
                "verse": "Aliferi Seraphin. Iuxta Cherubinia lampas"
            },
            {
                "verse": "Centum oculos, centum ora ferens alasque volantes,"
            },
            {
                "verse": "Intima quae summi noscit praecordia regis,"
            },
            {
                "verse": "Quae simplex, quae prima Dei sapientia fertur,"
            },
            {
                "verse": "Presentemque Deum spectant nulloque fruuntur"
            },
            {
                "verse": "Hi medio, mandata docent implentque minores"
            },
            {
                "verse": "Caelicolas, quidnam maiestas regia poscat."
            },
            {
                "verse": "<Alter et alterius porrectas clamat in aures"
            },
            {
                "verse": "Inque vicem nullo traduntur livore ducentes"
            },
            {
                "verse": "Magnanimi secreta Iovis pandentque recessum."
            },
            {
                "verse": "Sic a supremo fas est descendere ad imos.>"
            },
            {
                "verse": "Inde Potestates et caeli mascula Virtus"
            },
            {
                "verse": "<Blanditiis nullis caedit nullique profano"
            },
            {
                "verse": "Mota metu, gradibus semper firma haeret in isdem.>"
            },
            {
                "verse": "Atque triumphales acies loca proxima celsis"
            },
            {
                "verse": "Delegere choris; et ab his oracula noscunt."
            },
            {
                "verse": "Ante istos clipeata Iovis stat principis ala;"
            },
            {
                "verse": "Inde sacrosanctus fulgentem archangelum hastam"
            },
            {
                "verse": "Vibrat et angelicae pandit mandata phalangi."
            },
            {
                "verse": "Angelus hac magni spatium dimensus Olympi"
            },
            {
                "verse": "Humano generi mandata novissima defert"
            },
            {
                "verse": "Implet et aethereo mortales numine mentes."
            },
            {
                "verse": "Quas novit servire Deo, qua celibe vita"
            },
            {
                "verse": "In terris degent et ab omni crimine mundae,"
            },
            {
                "verse": "Admonet. Hortatur celestem inquirere regnum,"
            },
            {
                "verse": "Spernere opes fragiles fugitivaque gaudia vitae"
            },
            {
                "verse": "Corporeae solumque Deum celumque tueri."
            },
            {
                "verse": "Veh! Miserae gentes, ni custos angelus esset"
            },
            {
                "verse": "Unicuique datum, cum sit contrarius hostes,"
            },
            {
                "verse": "Excipiat qui fraude homines mentesque labantes"
            },
            {
                "verse": "Ad scelus impellit pariterque vaferrimus arte"
            },
            {
                "verse": "Aggreditur mortale genus noctesque dies<que>,"
            },
            {
                "verse": "Ut iam Tartareis humana propago tenebris"
            },
            {
                "verse": "Mersa foret semperque novis habitanda colonis"
            },
            {
                "verse": "Iupiter arva daret seclisque nocentibus imbres"
            },
            {
                "verse": "Deucaliones caeli compage soluta"
            },
            {
                "verse": "Funderet; atque iterum Neptunia monstra vagarent"
            },
            {
                "verse": "Per iuga Caucasei montis, per inhospita saxa"
            },
            {
                "verse": "Umbrosi Athlantis; nec signum foederis icti"
            },
            {
                "verse": "Traxisset varios Thaumantias ore colores."
            },
            {
                "verse": "At Deus omnipotens, caeli cui regia paret,"
            },
            {
                "verse": "Ne pereant homines, caeli ut fungantur honore,"
            },
            {
                "verse": "Praesidium angelicae posuit celeste cohortis."
            },
            {
                "verse": "Impyrei locus est, ubi regia celsa Tonantis"
            },
            {
                "verse": "Stat, nitidis conchis et rubro instructa pyropo;"
            },
            {
                "verse": "Et tantum aethereas se culmine tollit in auras,"
            },
            {
                "verse": "Ut superet visum ignitis suffulta columnis."
            },
            {
                "verse": "Illic innocuis resplendent omnia flamis."
            },
            {
                "verse": "<Pars ex electro virgas lituosque recur[vos"
            },
            {
                "verse": "In radii morem gestant, quis nubi[la findunt"
            },
            {
                "verse": "Quis spatium celi a terrae metiuntur ["
            },
            {
                "verse": "Aequoris atque alii specula et ora satelii["
            },
            {
                "verse": "Pars adamantinas gestat pharetrata [secures"
            },
            {
                "verse": "Inque rotae morem volitant giroque [corusco"
            },
            {
                "verse": "Vertitur indefessa acies ["
            },
            {
                "verse": "In sese motu, ventosi turbinis inst[ar."
            },
            {
                "verse": "Cum paleae et niger rapida vertig[o"
            },
            {
                "verse": "Erigitur, tegiturque atra["
            },
            {
                "verse": "Pars quoque pontificum est oblonges induta l[acenas,"
            },
            {
                "verse": "Cingulaque obducit gemmantis m["
            },
            {
                "verse": "Quadrata ast alii proceres carch[esia portant"
            },
            {
                "verse": "Celesti ambrosia et spuman[ti nectare plena."
            },
            {
                "verse": "Alataeque rotae fuerant currus ["
            },
            {
                "verse": "Virtutum nusquam flatebant ["
            },
            {
                "verse": "Alterius mira concordes arte vig["
            },
            {
                "verse": "Hinc aquila, hinc taurus volitantia ["
            },
            {
                "verse": "Ardentesque trhoni volitant flamantibus alis"
            },
            {
                "verse": "Spiculaque ardenti contorquent ignea dextra,"
            },
            {
                "verse": "Rimantur secreta Iovis plaudentque canentes."
            },
            {
                "verse": "Cum Seraphin Cherubinque choris miro ordine volant,"
            },
            {
                "verse": "Talesque alterno modulantur carmine voces:"
            },
            {
                "verse": "\"Sydereum laudent caelestia numina regem,"
            },
            {
                "verse": "Laudet Virtutum celique exercitus omnis,"
            },
            {
                "verse": "Laudent astra Deum, laudet sol aureus et, quae"
            },
            {
                "verse": "Noctivago gelidas humectat lumine terras,"
            },
            {
                "verse": "Luna Deum laudet, liquidissimus ignis et aer"
            },
            {
                "verse": "Et maris undisoni fluctus et stagna lacusque"
            },
            {
                "verse": "Fluminaque et tellus et, quae nascuntur <in> illis,"
            },
            {
                "verse": "Dent laudes uno ore Deo, qui cuncta creavit"
            },
            {
                "verse": "Ex nihilo, et digni Christo referantur honores!\""
            },
            {
                "verse": "Talia celestes aedebant carmina divi."
            },
            {
                "verse": "Thurea dona ferunt alii myrraeque liquores"
            },
            {
                "verse": "Balsamaque in sacris pateris et odora cremantes"
            },
            {
                "verse": "Cynnama, Pancheis non ignorata colonis."
            },
            {
                "verse": "Sunt, quibus horrendi forma est truculenta leonis,"
            },
            {
                "verse": "Sunt, quibus est speties viridis sinuosa draconis."
            },
            {
                "verse": "Me insignis equi formam gerit, ille iuvenci,"
            },
            {
                "verse": "Hic aquilae pennis et rostro insignis adunco"
            },
            {
                "verse": "Clangit et aetherei supera volat atria caeli."
            },
            {
                "verse": "Virgineae facies sunt his ac ora deorum,"
            },
            {
                "verse": "Aliferisque alacres pedibus talaria nectunt"
            },
            {
                "verse": "Magnanimique Iovis celeres mandata per auras"
            },
            {
                "verse": "In terris referunt. Alii per inane volantes"
            },
            {
                "verse": "Pro portis agitant vigiles statione vicissim"
            },
            {
                "verse": "Alterna excubias celumque indagine cingunt."
            },
            {
                "verse": "Non secus obsessi siquando hostilibus armis"
            },
            {
                "verse": "Robora portarum explorant aditusque latentes"
            },
            {
                "verse": "Inquirunt cives et multo moenia complent"
            },
            {
                "verse": "Milite, sic celsos muros ardentis Olympi"
            },
            {
                "verse": "Celestes volucres et custos pervigil ambit,"
            },
            {
                "verse": "Aeternoque ardent numerosae lampades igne."
            },
            {
                "verse": "At Deus omnipotens solio sublimis in alto"
            },
            {
                "verse": "Impirei residet, quo nil sublimius extat."
            },
            {
                "verse": "Illic syder<e>o maiestas regia throno"
            },
            {
                "verse": "Cum patre, cum nato et sancto reveretur amore."
            },
            {
                "verse": "Sit diversa Deo licet et persona triformis,"
            },
            {
                "verse": "Atque illum vario mortales nomine dicant,"
            },
            {
                "verse": "Unicus ille tamen tres est: Deus auctor et idem"
            },
            {
                "verse": "Ingenitus supraque chaos mundumque creatur"
            },
            {
                "verse": "Aeternus. Nulloque loco nec limite septus"
            },
            {
                "verse": "Cuncta capit nullique capax movet omnia, nusquam"
            },
            {
                "verse": "Deflectens cernitque omnes nec cernitur ulli."
            },
            {
                "verse": "Cum libuit, caelum ex nihilo terramque creavit."
            },
            {
                "verse": "Ah, cur incassum mortalia pectora tentant"
            },
            {
                "verse": "Intima magnanimi precordia noscere Christi?"
            },
            {
                "verse": "Cur tres, cur unus sit rex? Cur aequa potestas?"
            },
            {
                "verse": "Cur tandem serum miseris mortalibus orbem"
            },
            {
                "verse": "Condidit? Ante illum, quid agebat Iupiter? Annos"
            },
            {
                "verse": "Pene infinitos segni traduxerat aevo."
            },
            {
                "verse": "Quid tenui fossa fluctus siccare marinos"
            },
            {
                "verse": "Tentatis, pueri? Parva quid Doridos undas"
            },
            {
                "verse": "Sulcatis cimba? Mergetur vortice preceps,"
            },
            {
                "verse": "Longius a portu si currere tentat in aequor!"
            },
            {
                "verse": "Nec frustra primae rationem inquirite causae:"
            },
            {
                "verse": "Nec fas, nec potis est arcana sacraria nosse,"
            },
            {
                "verse": "Quae si mortali licuisset noscere menti,"
            },
            {
                "verse": "Non hominem in terris peperisset virgo Tonantem."
            },
            {
                "verse": "Non omnes Paulus, non Zebedeius heros,"
            },
            {
                "verse": "Non, qui xaxorum est numerosa grandine cesus,"
            },
            {
                "verse": "<Cui nomen primae dederat Iusticia palmae>,"
            },
            {
                "verse": "- Hi non narrandos celi videre triumphos"
            },
            {
                "verse": "Sydereoque throno Iesum super astra sedentem."
            },
            {
                "verse": "Alma Fides solum vestri penetralia regis"
            },
            {
                "verse": "Pandet et aetherei portam reserabit Olympi."
            },
            {
                "verse": "Hac duce magnanimi potuit generosa propago"
            },
            {
                "verse": "Pipini cognosse Deum celumque per amplum"
            },
            {
                "verse": "Tutus iter facere et portas intrare patentes,"
            },
            {
                "verse": "Dum carpit spirans vitales aetheris auras,"
            },
            {
                "verse": "Aurea dum longo spatio vagus atria lustrat"
            },
            {
                "verse": "Aeterni regis Carlus, dum mente revolvit,"
            },
            {
                "verse": "Quae Iovis interpres distinguit et ordine narrat."
            },
            {
                "verse": "Nam postquam nimio splendore hebetantia captus"
            },
            {
                "verse": "Lumina, nequicquam variis miracula formis"
            },
            {
                "verse": "Cernebat tantumque sacris concentibus hinnos"
            },
            {
                "verse": "Accipiebat. Uti nigrae cum noctis in umbris"
            },
            {
                "verse": "Si face consumpta subsistens forte viator"
            },
            {
                "verse": "Dumosis silvis et nigris carmina lucis"
            },
            {
                "verse": "Audierit quaerulae Prognes iterare sororem,"
            },
            {
                "verse": "Impleat illa licet vicinis questibus aures,"
            },
            {
                "verse": "Nil tamen ille videt lucem oscurantibus umbris:"
            },
            {
                "verse": "Talis erat Carlus, talis concentus ad aures"
            },
            {
                "verse": "Alituum sacrique chori occurrebat, et omnem"
            },
            {
                "verse": "Mente locum quamvis peragrabat limine ceco."
            },
            {
                "verse": "Quem Iovis interpres Raphael per singula duxit"
            },
            {
                "verse": "Mystica queque docens nec turbae aedenda profanae:"
            },
            {
                "verse": "Pontificale decus triplicisque insigne coronae"
            },
            {
                "verse": "Esse docet terna sacros sub imagine vultus,"
            },
            {
                "verse": "\"Est tribus una quidem distincta potentia formis,"
            },
            {
                "verse": "Nec pater est nato maior, sacri nec spiritus ignis"
            },
            {
                "verse": "Regna gerit summi inferiora utriusque Tonantis."
            },
            {
                "verse": "Vult omnes fieri salvos divina voluntas"
            },
            {
                "verse": "Idque dedit cunctis caelum spectare supernum,"
            },
            {
                "verse": "Rebus ut humanis spretis caelestia regna"
            },
            {
                "verse": "Affectent primaque Deum auctoremque requirent."
            },
            {
                "verse": "Cuique magis quanto sanctis virtutibus herent,"
            },
            {
                "verse": "Tanto agitant celeres animi foelicius aevum."
            },
            {
                "verse": "O, si luminibus posses spectare triumphos"
            },
            {
                "verse": "Celestis ducis et faciem splendore micantem"
            },
            {
                "verse": "Spirituumque rotas augustaque pectora divum"
            },
            {
                "verse": "Caelicolumque omnem sua per mysteria pompam,"
            },
            {
                "verse": "O, quantis fruere bonis, si talia cernas!"
            },
            {
                "verse": "Sed cernes, cum te vitalis liquerit hora,"
            },
            {
                "verse": "Cum petet exemptus terrestri corpore coelum"
            },
            {
                "verse": "Spiritus atque omni vitae mortalis honore"
            },
            {
                "verse": "Functus erit longae post tempora curva senectae."
            },
            {
                "verse": "Forsitan et sordes caelesti flumine lautus,"
            },
            {
                "verse": "Antea quam durae truncarint stamina Parcae,"
            },
            {
                "verse": "Luminibus puris misteria plura videbis!\""
            },
            {
                "verse": "Dixit et ardentes Carlo comitante quadrigas"
            },
            {
                "verse": "Ascendit, caelique plagam quibus ocior Euro"
            },
            {
                "verse": "Tranabat. Celerique ambo per inane volantes"
            },
            {
                "verse": "Vectantur curru, dorso velut ignea moles"
            },
            {
                "verse": "Nubiferi Heliam Carmeli substulit olim,"
            },
            {
                "verse": "Qualis et a Geticis frenato torva dracone"
            },
            {
                "verse": "Tritolemum longe Ceres exportaverat aris,"
            },
            {
                "verse": "Qualis sanguineis Mavors circumdatus armis"
            },
            {
                "verse": "Alatisque horrendus equis Meotidos undas"
            },
            {
                "verse": "Pervolat et Sciticas populatur cursibus urbes,"
            },
            {
                "verse": "Talis flamifero curru Pipinius heros"
            },
            {
                "verse": "Per sedes superumque choros volitabat ovantes."
            },
            {
                "verse": "Ast ubi sydereae reginae ad limina ventum est,"
            },
            {
                "verse": "Alipedum validis compescuit ora volucrum"
            },
            {
                "verse": "Dux frenis rapidasque rotas auriga volantis"
            },
            {
                "verse": "Firmavit plaustri et subito descendit ab illo"
            },
            {
                "verse": "Pronus humi. At Carlus, quamvis se lumina captus,"
            },
            {
                "verse": "Saltavit curru tamen. Et mora nulla retardat,"
            },
            {
                "verse": "Quin pronus magno numen veneratur honore"
            },
            {
                "verse": "Virginis aethernae supplexque ita talia fatur:"
            },
            {
                "verse": "\"Alma Dei genetrix, coeli regina supremi,"
            },
            {
                "verse": "Virgo parens Christi, quem lati machina mundi"
            },
            {
                "verse": "Non capit, et longe super omnia saecula regem"
            },
            {
                "verse": "Conceptum nullo peperisti semine Iesum,"
            },
            {
                "verse": "Ut primi eriperet delicta infanda parentis,"
            },
            {
                "verse": "Ut clausum reseret celestis limen Olympi,"
            },
            {
                "verse": "Frangat ut infernas portus spolietque tropheis"
            },
            {
                "verse": "Plutonem et sanctos secum super astra profetas"
            },
            {
                "verse": "Eveat ac sceleris purget vestigia nostri,"
            },
            {
                "verse": "Alma, precor, - cum te mortalia pectora solam"
            },
            {
                "verse": "Omnibus implorant templis ac omnibus aris,"
            },
            {
                "verse": "Ante alios veneranda deos -, miserere precantis,"
            },
            {
                "verse": "Humanae nec te ledant contagia fraudis,"
            },
            {
                "verse": "Promptior in vitium cum gens mortalis inane"
            },
            {
                "verse": "Corruat et sanctos spernat virtutis honores"
            },
            {
                "verse": "(Hos agitat dulcis regni ambitiosa cupisdo,"
            },
            {
                "verse": "Illos vexat amor nimium sceleratus habendi,"
            },
            {
                "verse": "Hi marcent luxu turpique libidine fragrant,"
            },
            {
                "verse": "Ast alii tanquam pecudes ratione carentes"
            },
            {
                "verse": "In terris curvi degunt sine legibus aevum),"
            },
            {
                "verse": "His (precor) ut miseris, exores, alma, Tonantem,"
            },
            {
                "verse": "Concedat veniam et coelo miseretur ab alto,"
            },
            {
                "verse": "O sola humanos semper miserata labores!"
            },
            {
                "verse": "Ecce ferox Libis innumeros in bella cohortes"
            },
            {
                "verse": "Ductat et a rubro descendit lictore rursus"
            },
            {
                "verse": "Maumettana lues; saeva feritate Tibaldus,"
            },
            {
                "verse": "Ut Christi populum perdat, comes additur istis."
            },
            {
                "verse": "Impius iniustis iam nunc Desiderius armis,"
            },
            {
                "verse": "Qui miseras tantis afflixit cladibus urbes"
            },
            {
                "verse": "Ausoniae et late vastans cultoribus agros,"
            },
            {
                "verse": "Romuleas sedes et moenia sacra Tonantis"
            },
            {
                "verse": "Vertere humo et sanctos minitatur tollere leges."
            },
            {
                "verse": "Nec mirum: extremis gens barbara venit ab oris,"
            },
            {
                "verse": "Quae iam bis centum Latium est populata per annos,"
            },
            {
                "verse": "Nunc magis immanis, nunc Marte elata secundo,"
            },
            {
                "verse": "Pontifices summos augusta e sede Quirini"
            },
            {
                "verse": "Pellit et infandos sacrorum inducere ritus"
            },
            {
                "verse": "Tentat et a sacris non abstinet impia templis"
            },
            {
                "verse": "Gens, multo quae iam faecere cruore profana."
            },
            {
                "verse": "Hoc, precor, ut nostris dirimatur dedecus armis,"
            },
            {
                "verse": "Ne quis Cristicolas Latias impune per urbes"
            },
            {
                "verse": "Obtruncet foedusque Iovis mortalibus ictum"
            },
            {
                "verse": "Polluat et magni spernat mandata Tonantis.\""
            },
            {
                "verse": "Dixerat ante thronos haec flexo poplite Carlus"
            },
            {
                "verse": "Vertice nudato lachrymisque rigantibus ora,"
            },
            {
                "verse": "Cui tunc alma parens, caeli regina supremi"
            },
            {
                "verse": "Reddidit haec paucis roseoque haec ore locuta est:"
            },
            {
                "verse": "\"Optime Francorum ductor, Pipinia proles,"
            },
            {
                "verse": "Cui Deus omnipotens hostes domitare superbos"
            },
            {
                "verse": "Concessit sanctaeque crucis victricia signa"
            },
            {
                "verse": "Ferre dedit: Victa Saxorum gente nefanda"
            },
            {
                "verse": "Cessit victus Arabs, cessit tibi Nilus et Indus!"
            },
            {
                "verse": "Ne dubites sevos invadere Marte tyrannos!"
            },
            {
                "verse": "Defendes nostrum populum, cadet impius hostis!"
            },
            {
                "verse": "Quam multa Adriacum Poenorum corpora volvet"
            },
            {
                "verse": "Aufidus in pelagus, clades par reddita Cannis!"
            },
            {
                "verse": "Barbarus ipse etiam, Latii caput omne malorum,"
            },
            {
                "verse": "Bebriaca tandem victus Desiderius urbe"
            },
            {
                "verse": "Ante tuos currus, manibus post terga ligatis,"
            },
            {
                "verse": "Trans Alpes patrias maris ducetur ad oras!"
            },
            {
                "verse": "Arcana haec peragenda tamen prius accipe mente:"
            },
            {
                "verse": "Ter mille occurrunt equites fulgentibus armis,"
            },
            {
                "verse": "Qui crucis et fulvi gestant vexilla leonis,"
            },
            {
                "verse": "Quique colunt ripas Tyrreni fluminis Arni,"
            },
            {
                "verse": "Quique Fluentinae deiectis moenibus urbis"
            },
            {
                "verse": "Reliquias habitant Romanae stirpis alumni."
            },
            {
                "verse": "Hos socios adhibe et tecum coniunge volentes:"
            },
            {
                "verse": "Gens praeclara fide belloque insignis et armis"
            },
            {
                "verse": "Quam stragem generosa dabit! Quae funera cernes!"
            },
            {
                "verse": "His ducibus nota tutus regione viarum,"
            },
            {
                "verse": "Quocumque ire voles, duces victricia castra."
            },
            {
                "verse": "His bene tu meritis collectus undique in unum"
            },
            {
                "verse": "Attolles arces recidivaque moenia pones."
            },
            {
                "verse": "Nec gens ulla magis fautrix celebrabi[t honores"
            },
            {
                "verse": "Francorum veluti charum pia turba nat[orum"
            },
            {
                "verse": "Foederaque aeterno inviolata tenebit amore."
            },
            {
                "verse": "Ne timeas auctore Deo purgatus ab omni"
            },
            {
                "verse": "Crimine pro sancta te mille offerre periclis"
            },
            {
                "verse": "Relligione Dei - timidos expelle timores!"
            },
            {
                "verse": "En ego pro miseris supplex mortalibus oro,"
            },
            {
                "verse": "Ut veniam errori det Iupiter iraque mollis"
            },
            {
                "verse": "Sit mota et trifidum iam d extra coherceat ictum,"
            },
            {
                "verse": "Expectet, donec vitium virtute rependat."
            },
            {
                "verse": "Tu quoque, si quando mundi inferioris ad oras"
            },
            {
                "verse": "Descendes, homines haec nostra voce monebis:"
            },
            {
                "verse": "Ne totiens lentas peccando provocet iras"
            },
            {
                "verse": "Magnanimi Iovis et nostro defendier ore"
            },
            {
                "verse": "Gens credat! Sed, quo sint semine nati,"
            },
            {
                "verse": "Cur Deus ex limo divini numinis instar"
            },
            {
                "verse": "Condiderit mortale genus, quo tendere pergant,"
            },
            {
                "verse": "Hoc curent! Salvos fieri vult Iupiter omnes!"
            },
            {
                "verse": "Si modo vel sera tandem delicta fatetur"
            },
            {
                "verse": "Morte dolens supplexque anima fugiente precetur"
            },
            {
                "verse": "Rectorem caeli, sic altis dormiet astris!\""
            },
            {
                "verse": "Haec ubi syderei genetrix reverenda Tonantis"
            },
            {
                "verse": "Dixerat, ingenti sonuerunt omnia plausu"
            },
            {
                "verse": "Aedentes celeste melos dulcedine mira."
            },
            {
                "verse": "Psallebant hinc inde trhoni letasque choreas"
            },
            {
                "verse": "Ductabant circa regem giroque volantes"
            },
            {
                "verse": "Ardentis nubae \"Saba\" et \"Osanna\" canebant."
            },
            {
                "verse": "Non secus extremas Pigmei ad litoris oras"
            },
            {
                "verse": "Pervolitant, si quando grues in vere tepenti"
            },
            {
                "verse": "Nidorum notas sedes clangore salutant"
            },
            {
                "verse": "Per liquidum longos volventes aera giros,"
            },
            {
                "verse": "Si divina licet nostris componere rebus."
            },
            {
                "verse": "Nec mora, surrexit Carlus currumque volantem"
            },
            {
                "verse": "Ascendit; monuit Raphael sic optimus ales"
            },
            {
                "verse": "Frenaque caelestum spumantia torsit equorum."
            },
            {
                "verse": "Aurea sed postquam venere ad moenia Sion"
            },
            {
                "verse": "Divinae superasque arces urbisque supernae,"
            },
            {
                "verse": "Aligeros compressit equos plaustroque nitenti"
            },
            {
                "verse": "Desilit interpres magnique auriga Tonantis"
            },
            {
                "verse": "In terram et primo consistit limine portae."
            },
            {
                "verse": "Illic ambrosio circumdans nectare muros"
            },
            {
                "verse": "Amnis erat, longe nitidis pulcherrimus undis:"
            },
            {
                "verse": "Xarismam superi proprio sic nomine dicunt."
            },
            {
                "verse": "Cuius si nitidos gustarent ore liquores"
            },
            {
                "verse": "Mortales, nunquam postquam sitis aspera fauces"
            },
            {
                "verse": "Angeret, et suavis fumantia dona Liei"
            },
            {
                "verse": "Spernerent: haec assunt divorum pocula mensis."
            },
            {
                "verse": "Ast urbs innumeris pulcherrima turribus extat:"
            },
            {
                "verse": "Aureus est murus centum latissimus ulnis,"
            },
            {
                "verse": "Adversi ut septem tracti per moenia currus"
            },
            {
                "verse": "Non latera illesis tererent compagibus axes."
            },
            {
                "verse": "Altior est decies centum; non angulus ullus,"
            },
            {
                "verse": "Nanque globi terrae est instar formaeque rotundae."
            },
            {
                "verse": "Tale adamantino conscriptum in stipite carmen:"
            },
            {
                "verse": "\"Haec est celestis Sion, gratissima divis"
            },
            {
                "verse": "Urbs, ubi perpetua cives charitate triumphant."
            },
            {
                "verse": "Omnibus huc terrae delecti ex urbibus intrant,"
            },
            {
                "verse": "Coelibe qui vita patriam meruere supremam."
            },
            {
                "verse": "Bis sena in celum sublimi vertice portae"
            },
            {
                "verse": "Tolluntur, totidem custodes arcibus assunt."
            },
            {
                "verse": "Sunt binae claves: quarum est argentea prima,"
            },
            {
                "verse": "Qua primae vena solvuntur vincula culpae;"
            },
            {
                "verse": "Altera perfectis animis reseratur Olympi"
            },
            {
                "verse": "..."
            }
        ],
        []
    ]
}