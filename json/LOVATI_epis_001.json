{
    "author": "Lovato Lovati",
    "title": "epistolae",
    "url": "http://www.poetiditalia.it/texts/LOVATI|epis|001",
    "text": [
        [
            {
                "verse": "Si vestri genium nostra ditione tenerem,"
            },
            {
                "verse": "Atque suum possem iugulum pandere falce,"
            },
            {
                "verse": "Sic anime quoniam generose struxerit arcem,"
            },
            {
                "verse": "Que timet incursus hostiles impetus, omnis"
            },
            {
                "verse": "Quamque ferit ventusque quatit, modicamque quietem"
            },
            {
                "verse": "Morbus habere sinit; iuro quod Iuppiter, astra"
            },
            {
                "verse": "Qui regit altitonans cum coniuge, colla tueri"
            },
            {
                "verse": "Vix queat illius, viridi quin terque ligati"
            },
            {
                "verse": "Prepetis ad caudam truncari rupta iuberem."
            },
            {
                "verse": "Spiritus, hercle, tuus robusto corpore claudi"
            },
            {
                "verse": "Dignus erat, proprias quo posses promere vires,"
            },
            {
                "verse": "Anxietate carens, morbique resistere marti."
            },
            {
                "verse": "O procul a nobis scirem pulsare dolores"
            },
            {
                "verse": "Ac servare tuum luibus sanum corpus, amice!"
            },
            {
                "verse": "Ilia quippe tui semper sine cladibus essent"
            },
            {
                "verse": "Floreretque viri virtus sanissima tanti."
            },
            {
                "verse": "Id queo dumtaxat sublimes voce sodalem"
            },
            {
                "verse": "Solicitare deos, ut sanum corpore servent"
            },
            {
                "verse": "Dilectumque mihi fraterno more Lovatum;"
            },
            {
                "verse": "Ut paciens sufferre velit quodcumque deorum"
            },
            {
                "verse": "Numina prestiterint; solita pietate misertus,"
            },
            {
                "verse": "Quo deus ignoscat tabem quoque tollat ab illo."
            },
            {
                "verse": "Ac recolat natura sagax virtutibus addit"
            },
            {
                "verse": "Quod super vitium tribuit cum commoda cuique,"
            },
            {
                "verse": "Dapsilis illa mali confert incommoda plura."
            },
            {
                "verse": "Te deus ornavit multis virtutibus, altum"
            },
            {
                "verse": "Ingeniumque dedit, posuitque sub ordine miro"
            },
            {
                "verse": "Plurimaque vobis impendit dona Minerva;"
            },
            {
                "verse": "Corporea specie vulgo quoque dives haberis;"
            },
            {
                "verse": "Sed fragilis quivis tua scindit carbasa flatus."
            },
            {
                "verse": "Parce dolere nimis, aversis prospera pensans;"
            },
            {
                "verse": "Nec peregrinus agas languens tellure forensi"
            },
            {
                "verse": "Atque tuum prefer lucris et corpus honori."
            },
            {
                "verse": "Mollius, ut fertur, nostri sub tecta iacemus,"
            },
            {
                "verse": "Gratior ac reliquis uxoria dextera servit."
            },
            {
                "verse": "Suscipe metra tuus que destinat Ugo, Lovate,"
            },
            {
                "verse": "Ipse cupit quantum seque valere: vale."
            }
        ],
        [
            {
                "verse": "Si tua cum nostris potuissent vota secundos"
            },
            {
                "verse": "Invenisse deos, miseris si prona faverent"
            },
            {
                "verse": "Numina, iampridem cessasset epistola tristem"
            },
            {
                "verse": "Pingere materiem, nec duri carmen hiatus"
            },
            {
                "verse": "Posceret in superos genii iactura sinistri;"
            },
            {
                "verse": "Non mea febriles pavissent viscera flammas,"
            },
            {
                "verse": "Clausa nec intenso suspenderet ylia morsu"
            },
            {
                "verse": "Morbus arenarum, nec stiria lapsa cerebro"
            },
            {
                "verse": "Pectoris opprimeret fibras, nec sterneret artus"
            },
            {
                "verse": "Ad summum capitis fumans vapor, ordine certo"
            },
            {
                "verse": "Luderet ad proprios vitalis regula motus."
            },
            {
                "verse": "Tuque tuis votis, ego me letarer, amice,"
            },
            {
                "verse": "Sospite, sed quum nobis non equa salubrem"
            },
            {
                "verse": "Fata negant cursum, placeat quodcumque necesse est."
            },
            {
                "verse": "Pugnet in adversis ratio, mentemque labantem"
            },
            {
                "verse": "Erigat et magnos vincat virtute dolores."
            },
            {
                "verse": "Sic tua metra iubent, nec fas michi tendere contra;"
            },
            {
                "verse": "Cur ego non faustis ascribere moliar astris"
            },
            {
                "verse": "Quod graver aut precibus surdum querar esse Tonantem?"
            },
            {
                "verse": "Grandia consimiles minuunt suspiria luctus."
            },
            {
                "verse": "Maxima peoniis hominum pars indiget herbis,"
            },
            {
                "verse": "Aut cadit ante diem, nec habet plerumque levantem"
            },
            {
                "verse": "Eger et erumnis affamina mollia desunt."
            },
            {
                "verse": "Ast ego iam senui; meam iam maturuit etas,"
            },
            {
                "verse": "Altera iam decimi teritur vindemia lustri;"
            },
            {
                "verse": "Aggemit infirmo comitum chorus; assidet egro"
            },
            {
                "verse": "Saltem firma fides et spes manifesta duorum:"
            },
            {
                "verse": "Unus, ymago patris nostrique laboris asilum,"
            },
            {
                "verse": "Spirituum solers medica ciet arte calorem"
            },
            {
                "verse": "Et lapsas reparat vires, mersamque salutem"
            },
            {
                "verse": "Elicit et fragilis servat compendia vite."
            },
            {
                "verse": "Hic me seminecem stigia revocavit ab unda"
            },
            {
                "verse": "Sepius et vetuit letalia stamina rumpi;"
            },
            {
                "verse": "Huius ab imposito si nomine demis yambo,"
            },
            {
                "verse": "Ninus, non Assiria regnator .... in aula"
            },
            {
                "verse": "(O utinam tali fortune in sede locatum"
            },
            {
                "verse": "Cerneret Eufrates!), sed quem produxit in auras"
            },
            {
                "verse": "Vicus in extremis Patavorum finibus, obex"
            },
            {
                "verse": "Hostibus alpinis, parva qui traxit ab urbe"
            },
            {
                "verse": "Nomina, turrigeri cinctus munimine muri."
            },
            {
                "verse": "Alter, dimidiis ducens ab Abatibus ortum,"
            },
            {
                "verse": "Sanguinis ignaram quotiens languentia mentem"
            },
            {
                "verse": "Membra premunt, vasto querit solatia morbo,"
            },
            {
                "verse": "Lapsuramque animam lingue virtute polite"
            },
            {
                "verse": "Dirigit, et metrico depellit pectine curas."
            },
            {
                "verse": "Hic est alter ego, nec fata benignius unquam"
            },
            {
                "verse": "Arrisere michi quam [cum] me iungere tanto"
            },
            {
                "verse": "Sunt dignata viro, quem si civilia spectem"
            },
            {
                "verse": "Iura revelantem vel iusti figere metas"
            },
            {
                "verse": "Iuditii vel ab hoc dubios pendere clientes,"
            },
            {
                "verse": "Papiniane, tace; si forte quid expedit urbi"
            },
            {
                "verse": "Ambigitur, patrie de libertate senatus"
            },
            {
                "verse": "Consulitur, gravitas sileat Ciceronis; ad haustus"
            },
            {
                "verse": "Transit apollineos blandisque dat ocia musis?"
            },
            {
                "verse": "Statius esuriat fraternis rursus in armis."
            },
            {
                "verse": "Cetera pretereo, sed et hec mandasse libello"
            },
            {
                "verse": "Penitet et vereor ne sit transgressa voluntas"
            },
            {
                "verse": "Non frenata modum, ne ferveat invidus et me"
            },
            {
                "verse": "Clamet adulantem; et verum decuisse taceri"
            },
            {
                "verse": "Quid si non adeo possum precludere rimas,"
            },
            {
                "verse": "Quin gravidus pariam? Fomes cum cordis abundat,"
            },
            {
                "verse": "Os loquitur; fateor, de te te dicere coram"
            },
            {
                "verse": "Non erat; at sic fas animum saciasse calentem,"
            },
            {
                "verse": "Da veniam, iuvit. Sed nunc ad omissa revertor."
            },
            {
                "verse": "Hos mihi, care, duos iuste laudis amicos"
            },
            {
                "verse": "Iuppiter indulsit, sortem miseratus amaram."
            },
            {
                "verse": "Ah, quociens casus varios et leva querentem"
            },
            {
                "verse": "Offitio mulsere pio! si dulcia pure"
            },
            {
                "verse": "Non novit prestare deus, si nescit ad unguem"
            },
            {
                "verse": "Fortunare aliquem, cur hec infesta recusem"
            },
            {
                "verse": "Hoc pensare bono? modico clementia divum"
            },
            {
                "verse": "Empta michi est; nostri levis est iniuria dampni"
            },
            {
                "verse": "Quamvis ergo michi celestia corpora corpus"
            },
            {
                "verse": "Egrotativum dederint, licet aura carinam"
            },
            {
                "verse": "Quantulacumque meam quaciat, casumque minetur"
            },
            {
                "verse": "Debilitata domus nulli satis obvia vento,"
            },
            {
                "verse": "Equanimus patiar; geminos modo servet Horestas,"
            },
            {
                "verse": "Qui valet et tremule valeat fultura ruine."
            },
            {
                "verse": "Vivite felices longe melioribus ambo"
            },
            {
                "verse": "Passibus et pilie spacium superate senecte."
            },
            {
                "verse": "Que Sileris nitida mittit Lupus eger ab unda,"
            },
            {
                "verse": "(E vertatur in U) perlege, noster Ego."
            }
        ],
        [
            {
                "verse": "Fontibus irriguam spatiabar forte per urbem,"
            },
            {
                "verse": "Que tribus a vicis nomen tenet, ocia passu"
            },
            {
                "verse": "Castigans modico, cum celsa in sede theatri"
            },
            {
                "verse": "Karoleas acies et gallica gesta boantem"
            },
            {
                "verse": "Cantorem aspitio; pendet plebecula circum,"
            },
            {
                "verse": "Auribus arrectis; illam suus allicit Orpheus."
            },
            {
                "verse": "Ausculto tacitus: Francorum dedita lingue"
            },
            {
                "verse": "Carmina barbarico passim deformat hiatu,"
            },
            {
                "verse": "Tramite nulla suo, nulli innitentia penso"
            },
            {
                "verse": "Ad libitum volvens; vulgo tamen illa placebant"
            },
            {
                "verse": "Non Linus hic illum, non hic equaret Apollo."
            },
            {
                "verse": "Si sic versificer numquid remearit ab umbris"
            },
            {
                "verse": "Ennius? et tociens iterata pingere vita"
            },
            {
                "verse": "Audeat Hannibalem et congressum in prelia parvum"
            },
            {
                "verse": "Scipiadem, rursus preclaros Cherulus actus"
            },
            {
                "verse": "Scribet Alexandri? \"Nigros purgate vapores"
            },
            {
                "verse": "Ocius elleboro, medie nec parcite vene!\""
            },
            {
                "verse": "Clamabit medicus; tu quid, pars maxima turbe?"
            },
            {
                "verse": "Quod bene, quod pulcre recitet, quod more diserti"
            },
            {
                "verse": "Consonat, et certant edera precingere crines."
            },
            {
                "verse": "Sentio quod plures, hominum pars maxima, mecum est,"
            },
            {
                "verse": "Pars hominum tecum, quod homo prescire laborat;"
            },
            {
                "verse": "Mox quota pars tecum? quod tu, Pannutia, certe"
            },
            {
                "verse": "Censet idem Baucis; seniorum consule rugas,"
            },
            {
                "verse": "Vix erit ut possim non crispum cernere nasum."
            },
            {
                "verse": "Sed variamus in hoc, de me michi credere noli;"
            },
            {
                "verse": "Perlege cecropie retro vigilata lucerne,"
            },
            {
                "verse": "Si quid habent veri Venusini carte magistri,"
            },
            {
                "verse": "Si quid Aristotiles, si quid veneranda vetustas:"
            },
            {
                "verse": "Peccat in extremis electio prava, vel infra"
            },
            {
                "verse": "Defectum patitur, vel, dum vult tendere supra,"
            },
            {
                "verse": "Errat in excessu: locus est utrobique pericli"
            },
            {
                "verse": "Certior; has geminas odit prudentia sedes."
            },
            {
                "verse": "Consolidare parum animi mediumque tenere,"
            },
            {
                "verse": "Hoc sapientis opus. Sed nos virtutis in umbra"
            },
            {
                "verse": "Fallimur: obrepit vitium, quasi simia, vere"
            },
            {
                "verse": "Virtutis mentita genas pellexque sororis"
            },
            {
                "verse": "Turpe ministerium cognato exercet amictu."
            },
            {
                "verse": "Inflatur gravitas et inanes verberat aures;"
            },
            {
                "verse": "Obscurat faciem brevitas; enervat Amandon"
            },
            {
                "verse": "Levia debilitas vocum et penurie succi."
            },
            {
                "verse": "Cur hoc? nonne vides? Medium perpendere sani"
            },
            {
                "verse": "Est capitis. Late patet omnis semita curi,"
            },
            {
                "verse": "Ut si quando levi ferienda est meta sagitte,"
            },
            {
                "verse": "Una terenda via est, a qua si deviet arcus,"
            },
            {
                "verse": "Quod fit mille modis, tenus hac protenditur error,"
            },
            {
                "verse": "Quatenus a signo volitans divertit arundo."
            },
            {
                "verse": "Adde quod a recti moderamine sepius ardens"
            },
            {
                "verse": "Arbitrium detorquet amor. Nos carmen amamus"
            },
            {
                "verse": "Ulterius iusto proprium, nobisque benigni,"
            },
            {
                "verse": "Nescimus maculas, vel, si fortasse videmus,"
            },
            {
                "verse": "Donamus veniam, faciles ignoscere culpe."
            },
            {
                "verse": "Crede michi, se quisque probat, nisi frenet anhelos"
            },
            {
                "verse": "Affectus anime rationis firma potestas."
            },
            {
                "verse": "Cernis ut audacis timidus det nomina forti,"
            },
            {
                "verse": "Audax det timidi; gazarum prodigus egre"
            },
            {
                "verse": "Damnat avaricie largum, suspectus avaro"
            },
            {
                "verse": "Largus eget cure; quidni? se iudice, dexter"
            },
            {
                "verse": "Insipiens samie sectantem dextra figure"
            },
            {
                "verse": "Horret ut obliquum, declivia leva tenenti"
            },
            {
                "verse": "Applicat et simili gaudet natura reperto."
            },
            {
                "verse": "Ergo ubi precipitis decernit opinio vulgi,"
            },
            {
                "verse": "Cantor erit noster medius sortitus amici"
            },
            {
                "verse": "Iudicis examen, (quid enim censura popelli?)"
            },
            {
                "verse": "Iudices habet posito dociles discedere puncto."
            },
            {
                "verse": "Tu, memor ycharie metuis sublimia penne,"
            },
            {
                "verse": "Et phetontee retinens exempla faville,"
            },
            {
                "verse": "Astra fugis; sed non minor inclementia ponto est."
            },
            {
                "verse": "Effuge sic altum, ne sede locatus in ima"
            },
            {
                "verse": "Cetera legitimos credas loca linquere fines!"
            },
            {
                "verse": "Distet ab oppositis spatio laudabilis equo"
            },
            {
                "verse": "Actus, amice, tuus. Vitio ne cedis utrique,"
            },
            {
                "verse": "Nil agis: excludas duo, ne claudaris in uno."
            },
            {
                "verse": "Si tamen alterutra fuerit tibi parte cadendum,"
            },
            {
                "verse": "Audendum magis est; pocius me seva trisulci"
            },
            {
                "verse": "Fulminis ira necet capaneia bella moventem,"
            },
            {
                "verse": "Quam notet exitio turpis fuga; mallet Achilles"
            },
            {
                "verse": "Ictus amazonie vitam exalasse securi,"
            },
            {
                "verse": "Quam Paridis cecidisse manu; subeunda malorum"
            },
            {
                "verse": "Sunt que torta minus, timido directior audax."
            },
            {
                "verse": "Fedius est nobis anime pressura pusille,"
            },
            {
                "verse": "Quam foret transmagne; semper minus opprimit ultra."
            },
            {
                "verse": "At tibi ne lucem concludet lucis ymago,"
            },
            {
                "verse": "Ne medium teneat quem scribis in astra volantem"
            },
            {
                "verse": "Aut te sit propior circumspice, dumque tenebras"
            },
            {
                "verse": "Obicis, obscuro concede crepuscula nocti;"
            },
            {
                "verse": "Quod sectanda putat veterum vestigia vatum,"
            },
            {
                "verse": "Despicis aut metrica quod cogit lege decentem"
            },
            {
                "verse": "Sermonem servire rei, ne, principe verbo,"
            },
            {
                "verse": "Res mutata cadat? Quod textus metri canori"
            },
            {
                "verse": "Ridet, ubi intentum concinna vocabula torquent."
            },
            {
                "verse": "Dic age, num quidam sileat qui penna secutus"
            },
            {
                "verse": "Oedipodionii perplexo carmine monstri"
            },
            {
                "verse": "Nexuit ambages? num versibus edidit antri"
            },
            {
                "verse": "Abdita cirrei? num creditus augur etruscus"
            },
            {
                "verse": "Est tibi; num mandat foliis responsa Sibilla?"
            },
            {
                "verse": "Despice; perpetiar; sedet hec sententia; persto"
            },
            {
                "verse": "More meo et longi vitium non corrigo morbi;"
            },
            {
                "verse": "Spero tamen, si que portat mea littera, fidus,"
            },
            {
                "verse": "Qui se pegasee speculo prenoverit unde,"
            },
            {
                "verse": "Explicet interpres; satis excusabile nostrum"
            },
            {
                "verse": "Forsan crimen erit; nec me hoc peccasse pudebit,"
            },
            {
                "verse": "Forsitan et paulum se tollet in aera perdix,"
            },
            {
                "verse": "Nostraque nictimene visus oblita minuti,"
            },
            {
                "verse": "Ascribet nocti tenebras et lumina Phebo."
            }
        ],
        [
            {
                "verse": "Cartula nostra tibi mittit, Belline, salutes,"
            },
            {
                "verse": "Ut libet hec etiam clausa vel alta putes."
            }
        ],
        [
            {
                "verse": "Accipe quam patria tibi mittit ab urbe salutem,"
            },
            {
                "verse": "Compagnine, tui cura secunda, Lupus."
            },
            {
                "verse": "Scire voles, sic te socii iactura pericli"
            },
            {
                "verse": "Exagitat, quali eat mea cimba lacu;"
            },
            {
                "verse": "Et cuperes (foret hoc contraria littera prime)"
            },
            {
                "verse": "Ut tranquillam meam duceret aura ratem."
            },
            {
                "verse": "Fata vetant, tenuant victrices membra faville,"
            },
            {
                "verse": "Sevit in arguto corpore flamma vorax."
            },
            {
                "verse": "Calidus arcanas animam collegit in arces,"
            },
            {
                "verse": "Humor vipereo cetera fracta situ;"
            },
            {
                "verse": "Tercia cum vacuos digestio serpit in artus,"
            },
            {
                "verse": "Sensibiles coquitur pesque manusque volas;"
            },
            {
                "verse": "Nec minus assidue caleo noctesque diesque,"
            },
            {
                "verse": "Interdum scapulas acrior ignis habet."
            },
            {
                "verse": "Tale sulphuree spirans sub cautibus Ethne"
            },
            {
                "verse": "Encheladus vigiles nunc vomit ore cibos."
            },
            {
                "verse": "Vix patitur dormire focus, in pectora sudor"
            },
            {
                "verse": "Irrigat, albentem sole movente diem."
            },
            {
                "verse": "Illa olim placidis certatim visa puellis"
            },
            {
                "verse": "Ostrea rugosis purpura pulsa genis,"
            },
            {
                "verse": "Aurea lingua michi vitium parit oris amari;"
            },
            {
                "verse": "Nec sitio, sputi terra sub ymbre madet."
            },
            {
                "verse": "Crispat cutem macies, fauces gravis alitus urit,"
            },
            {
                "verse": "Ossa super spina dinumeranda patent."
            },
            {
                "verse": "Accubui rarum, producit vena tumorem"
            },
            {
                "verse": "Ut minimum movear, fit tumor ille frequens:"
            },
            {
                "verse": "Sic cum davidicas properat rapha tangere cordas,"
            },
            {
                "verse": "Rara prius fidibus subdita lingua fuit;"
            },
            {
                "verse": "Sic volitat tecti feriens laquearia fulgor,"
            },
            {
                "verse": "Cum tremulas Phebi percutit ignis aquas."
            },
            {
                "verse": "Adde quod arentes incendit Syrius agros"
            },
            {
                "verse": "Atque phetonteo fervet ab axe Ceres."
            },
            {
                "verse": "Aera non scindunt iaculati nocte comete,"
            },
            {
                "verse": "Non fulices nidis abditat alma palus."
            },
            {
                "verse": "Nunc pater et tardum sulcabile temperat equor"
            },
            {
                "verse": "Alcione; retinent scrupea claustra natos."
            },
            {
                "verse": "Iuppiter oblitus decudere fulgura nimbo,"
            },
            {
                "verse": "Quidni decrevit machina toto flagret?"
            },
            {
                "verse": "Invisus mihi sum; mortem precor; atra repugnat"
            },
            {
                "verse": "Atropos et vanas precipit esse preces."
            },
            {
                "verse": "Ei michi, cur rosee fraudatrix cruda iuvente,"
            },
            {
                "verse": "Terribiles claudit mors inimica fores,"
            },
            {
                "verse": "Cumque quinque denis lustris sociaverit annos,"
            },
            {
                "verse": "Parca nequit vite rumpere fila mee?"
            },
            {
                "verse": "Vivere sic mors est, duro mors meta dolori;"
            },
            {
                "verse": "O michi si subitam det brevis ora necem!"
            },
            {
                "verse": "Vivo tamen, natus ludibria pendere fato,"
            },
            {
                "verse": "Ut qui perpetuo viscere pascit aves."
            },
            {
                "verse": "Quoque graver gravius, morbi latet alta medentes"
            },
            {
                "verse": "Causa; salutares dedidicere libros."
            },
            {
                "verse": "Cumque videre student quo fomite prodeat ardor,"
            },
            {
                "verse": "Nulla valent morbi signa docere genus."
            },
            {
                "verse": "E quibus unus ait: \"Viciatur vulnere pulmo;"
            },
            {
                "verse": "Cernis? in urina parvula grana natant."
            },
            {
                "verse": "Aut consumptivo torretur pectus ab estu;"
            },
            {
                "verse": "Arida non cessat solvere membra tepor."
            },
            {
                "verse": "Aut stomachus frigens in fercula sumpta fatiscit"
            },
            {
                "verse": "Aut calidus faciles librat inane cibos.\""
            },
            {
                "verse": "Alter ait: \"Saliunt spacioso verbere vene;"
            },
            {
                "verse": "Tange; procul sanies raucaque tussis abest."
            },
            {
                "verse": "Pronus ad oblatum bene digerit unde calores,"
            },
            {
                "verse": "Nec vocat ad potus imperiosa sitis,"
            },
            {
                "verse": "Glauca supevacuos ostendit lingua vapores,"
            },
            {
                "verse": "Huic tamen ellebori pocio sumpta prius\"."
            },
            {
                "verse": "Talia me coram dubio sermone locuti,"
            },
            {
                "verse": "Committunt medice casibus artis opus;"
            },
            {
                "verse": "Meque iubent teneris letitas involvere luces"
            },
            {
                "verse": "Lusibus in cenam qua gula poscet eam."
            },
            {
                "verse": "Non secus Eolio lassatus in arte magister,"
            },
            {
                "verse": "Horrida quem tumidis fluctibus egit hyems,"
            },
            {
                "verse": "Cui non stellatas pepererunt nubila noctes,"
            },
            {
                "verse": "Nec monet insanum qua sedet Ursa fretum,"
            },
            {
                "verse": "Artis inops laceri linquit retinacula clavis"
            },
            {
                "verse": "Et mandat surdis vela regenda deis."
            },
            {
                "verse": "At contra fidi, venerabile nomen, amici"
            },
            {
                "verse": "Lesa veneficio membra labare putant."
            },
            {
                "verse": "Ecce sacro magicum cantu pulsura venenum,"
            },
            {
                "verse": "Succiduo lectum poplite lustrat anus;"
            },
            {
                "verse": "Et decrescenti zonam mentita lacerto"
            },
            {
                "verse": "Ter tria summissa murmure voce terit."
            },
            {
                "verse": "Ter spuit in tergum; ter gutture sicca capacem"
            },
            {
                "verse": "Exhaurit bacho fertiliore sciphum."
            },
            {
                "verse": "Postmodo secrete circeas aggerat herbas,"
            },
            {
                "verse": "Quas dederat Pindos, Othris, Olimpus, Athos."
            },
            {
                "verse": "Quas anthedonii gustarunt intima Glauci,"
            },
            {
                "verse": "Nec desunt monti gramina lecta Rubro;"
            },
            {
                "verse": "Nec que te refovent ictam serpente, Galanthi,"
            },
            {
                "verse": "Nec florentini stamina fulva croci."
            },
            {
                "verse": "Additur his mirre facinus, gummique sabeum"
            },
            {
                "verse": "Et que cum casiis cinnama mittit Arabs;"
            },
            {
                "verse": "His oculi lincis, renovataque cornua cervi"
            },
            {
                "verse": "Et candens refugo concha relicta mari"
            },
            {
                "verse": "Neu teneam verbis animum; miscentur in unum"
            },
            {
                "verse": "Singula thessalici que docuere magi."
            },
            {
                "verse": "Hec ubi mixta mero nostrum reclusit in alvum,"
            },
            {
                "verse": "Omne ministerium iussit abire domo."
            },
            {
                "verse": "Nec mora; palladia cristallum tingit oliva,"
            },
            {
                "verse": "Inscribit circum taxea virga solo:"
            },
            {
                "verse": "Intrat et in niveo figens cava lumina saxo"
            },
            {
                "verse": "Convocat omnificos ad sua sacra deos."
            },
            {
                "verse": "Tunc ita quid frustra iuvenem premis, invida pellex?"
            },
            {
                "verse": "Quid petit ibico cera redacta tymo?"
            },
            {
                "verse": "Traicis effigiem scelerato, perfida, ferro,"
            },
            {
                "verse": "Inque bitumineas obicis ora faces?"
            },
            {
                "verse": "Quid matutinos flammis absumere succos"
            },
            {
                "verse": "Et circumfusa carmina dicta coma?"
            },
            {
                "verse": "Sanguinea video rutilos in imagine postes;"
            },
            {
                "verse": "Evellam digitis dira venena meis."
            },
            {
                "verse": "Ipsa tuos perdam celesti carmine ritus;"
            },
            {
                "verse": "Ipsa tuum tollam, te prohibente, nefas."
            },
            {
                "verse": "Nescis quanta meo vigeat sub pectore virtus;"
            },
            {
                "verse": "Plus mihi quam credas posse senecta dedit."
            },
            {
                "verse": "Quantum corporeis minuit de viribus etas,"
            },
            {
                "verse": "Ingenio tantum contulit illa seni."
            },
            {
                "verse": "Est leve cumee folium michi nosse Sybille,"
            },
            {
                "verse": "Humanas viso sidere nosco vices,"
            },
            {
                "verse": "Ludus anhelantis presagia dicere fibre;"
            },
            {
                "verse": "Oeoliden penna testoridemque novi;"
            },
            {
                "verse": "Nec me pretereunt numerati semina puncti,"
            },
            {
                "verse": "Non tripodum monitus, aonieque trabis."
            },
            {
                "verse": "Et revoco a Stigiis, placeat modo, vallibus umbras;"
            },
            {
                "verse": "Non plus Tyresie precinit ignis apex."
            },
            {
                "verse": "Sepius implicitas radio Salomonis ydeas,"
            },
            {
                "verse": "Sepe Cloantei demonis ore loquor."
            },
            {
                "verse": "Sepe tego quantam mira caligine Pheben,"
            },
            {
                "verse": "Sepius ignaro fulmina reddo Iovi;"
            },
            {
                "verse": "Sepe nives stupuit mediis in partibus estas,"
            },
            {
                "verse": "Sepe bifrons Ianus grandine tecta quatit;"
            },
            {
                "verse": "Nunc silvas, nunc saxa traho, nunc versa remitto"
            },
            {
                "verse": "Flumina nimpharum precipitante choro;"
            },
            {
                "verse": "Nunc ego miranti nebulas impingo sereno;"
            },
            {
                "verse": "Nunc gravidas pluvias exule nube pluo:"
            },
            {
                "verse": "Destrue, crudelis, ceptum scelus, aut ego vindex"
            },
            {
                "verse": "Iniciam capiti premia digna tuo."
            },
            {
                "verse": "Hec anus et celebres epularum munere mensas"
            },
            {
                "verse": "Instruit et menses corrigit ore suos."
            },
            {
                "verse": "Illa cibos vinumque vorat; sic seva Caribdis"
            },
            {
                "verse": "Scillaque inexpleto vortice sorbet aquas."
            },
            {
                "verse": "O utinam, dapium meus esset in agmine langor,"
            },
            {
                "verse": "Cum gelidis facerent humida dente minus."
            },
            {
                "verse": "Cederet invicto Galieni pagina denti,"
            },
            {
                "verse": "Exitium nostri vix foret hora mali!"
            },
            {
                "verse": "Sed quid ego incassum puerili modo peropto?"
            },
            {
                "verse": "Ridet ab excelso talia vota deus."
            },
            {
                "verse": "Utque iubet stabiles fatorum legibus orbes,"
            },
            {
                "verse": "Thestiadi similes, quem genuere cremant."
            },
            {
                "verse": "Forsitan et Frigii geminantur monstra Timavi"
            },
            {
                "verse": "Et Pervi calidus creditus esse latex:"
            },
            {
                "verse": "Scis bene que nutrit fervens animalia gurges,"
            },
            {
                "verse": "Illa flagrante tamen degere nata loco;"
            },
            {
                "verse": "Ast ego ducibili vobis qui vesceret aura"
            },
            {
                "verse": "Ardeo fumifere vivus in ede Ditis."
            },
            {
                "verse": "Audisti, dilecte michi, quo remige linter"
            },
            {
                "verse": "Naviget et nostri quanta ruina status."
            },
            {
                "verse": "Que fore vera doles, quamquam tua littera nigri"
            },
            {
                "verse": "Arguat interitus me simulare metus;"
            },
            {
                "verse": "Nec me diffiteor me simulare timorem,"
            },
            {
                "verse": "Fingere quod non est si simulare vocas:"
            },
            {
                "verse": "Nam michi non obitus, verum mea vita pavori est;"
            },
            {
                "verse": "Qui tociens moritur, durat perire semel,"
            },
            {
                "verse": "Tu tamen ut caute miserum soleris amicum"
            },
            {
                "verse": "Quod velles, simulas me simulare pati:"
            },
            {
                "verse": "Exigit hoc viridi socialis nexus ab evo,"
            },
            {
                "verse": "Hoc facit offitii gratia cara tui;"
            },
            {
                "verse": "Sed si grata cupis solatia reddere lapso,"
            },
            {
                "verse": "Quo crucier morbi nomina scribe, precor."
            },
            {
                "verse": "Hoc tu, consultis michi qui tribuere salutem,"
            },
            {
                "verse": "Quorum que superest est mea vita scies;"
            },
            {
                "verse": "Scitaque significa, nec me paciare sepulcro"
            },
            {
                "verse": "Querentem mortis que michi causa, tegi."
            },
            {
                "verse": "Sic tibi felices vivant, patre sospite, fratres,"
            },
            {
                "verse": "Cumque verecunda coniuge tota domus."
            },
            {
                "verse": "Sic valeas, valeat tecum pars altera nostri,"
            },
            {
                "verse": "Nam moriens solum parte sepultus ero."
            },
            {
                "verse": "Anne times te posse mee superaddere pesti,"
            },
            {
                "verse": "Nomina si morbi scripseris ipse mei?"
            },
            {
                "verse": "Pone metu: inopes penuria summa tueri"
            },
            {
                "verse": "Constituit; precium ne vereantur habent."
            },
            {
                "verse": "Sum miser in summo; fines egressa timendi"
            },
            {
                "verse": "Constat ab erumnis mens mea tuta suis."
            },
            {
                "verse": "Theotonicus reboet boreali crudus ab arcto,"
            },
            {
                "verse": "Transeat ac siciens apula regna furor,"
            },
            {
                "verse": "Excipiat rabiem Karulus metuendus ab austro"
            },
            {
                "verse": "Et videant Ligures prelia pulcra ducum,"
            },
            {
                "verse": "Marchia Tarvisii nitidis horrescat in armis;"
            },
            {
                "verse": "Dimicet alterna cede cruentus eques,"
            },
            {
                "verse": "Intrepidus medios veniam clipeatus in enses,"
            },
            {
                "verse": "Consulet et fame gloria parta manu."
            },
            {
                "verse": "Obiciar ferro letus, fortasse timebo"
            },
            {
                "verse": "Ne fugiant gemitus martia tela mei;"
            },
            {
                "verse": "Ausus in hostiles Codrus cecidisse Laconas,"
            },
            {
                "verse": "Ipse Creontiades concidit ense suo."
            },
            {
                "verse": "Degeneres mortem metuant: moriamur! oportet;"
            },
            {
                "verse": "Imus in extremos cuncta creata rogos;"
            },
            {
                "verse": "Aspice florentem iuvenum tot millibus orbem"
            },
            {
                "verse": "Quos breve post tempus merserit atra dies;"
            },
            {
                "verse": "Versat opus natura suum, semperque figurat"
            },
            {
                "verse": "Materiam formis irrequieta novis."
            },
            {
                "verse": "Ludimur a superis, manuum factura suarum,"
            },
            {
                "verse": "Nec sumus hoc hodie quod heri fuerimus."
            },
            {
                "verse": "Nil igitur ...... quam leto tempore fungi"
            },
            {
                "verse": "Et cum desierint dulcia, dulce mori."
            },
            {
                "verse": "Dii faciant hoc dulce tibi videatur amarum,"
            },
            {
                "verse": "Dum luteum stridens flumen amabit anas."
            },
            {
                "verse": "Nos, quia iocundos sic vult deus egimus usus,"
            },
            {
                "verse": "Communem leti comperiamus opem."
            },
            {
                "verse": "Cur mea tam longas lituo seducta forensi"
            },
            {
                "verse": "Texuit ambages sedula cura rogas,"
            },
            {
                "verse": "Cur incomposito decurrat epistola vultu,"
            },
            {
                "verse": "Cur picturatos nolit habere pedes."
            },
            {
                "verse": "Parce tuo; statui respondet littera nostro,"
            },
            {
                "verse": "Nec petitur sollers extimulare favor."
            },
            {
                "verse": "Luctor in adversos Lethen inducere luctus"
            },
            {
                "verse": "Vel saltem ut biiugo carmine dura levem:"
            },
            {
                "verse": "Naso thomitana metro spaciatus in ora,"
            },
            {
                "verse": "Flebilis exilii debilitabat onus."
            },
            {
                "verse": "Tristis ob Euridicis raptus rodopeius Orpheus"
            },
            {
                "verse": "Applicuit thracie consona verba lire;"
            },
            {
                "verse": "Filaque pulsantem miseratus Ariona delphin,"
            },
            {
                "verse": "Expertum levium quam grave pondus opum."
            },
            {
                "verse": "Vulneris autorem subiit Tristanus Yseldam,"
            },
            {
                "verse": "Dum streperet vario concita corda sono."
            },
            {
                "verse": "Sic ego si nichilo componere grandia fas est,"
            },
            {
                "verse": "Nam nichil huic preter levia multa feres,"
            },
            {
                "verse": "Aut male flumineos elegis imitabor olores,"
            },
            {
                "verse": "Aut aliquos querula voce movebo deos."
            },
            {
                "verse": "Tu quodcumque pares, uteri fetura beati,"
            },
            {
                "verse": "Sint tua sollicite nescia facta more."
            }
        ],
        [
            {
                "verse": "Non dictura vale socio tibi ludit ab egro,"
            },
            {
                "verse": "Nacte sodalitii nomen, amice, salus"
            },
            {
                "verse": "Illa tuam vitam seros producat in annos,"
            },
            {
                "verse": "Ad votum placidam dissimilemque mee."
            },
            {
                "verse": "Nam mea mens condam vitiorum subdita moli"
            },
            {
                "verse": "Transtulit ad partes corpora nostra suas,"
            },
            {
                "verse": "Seu quia contactu traxit caro semina morbi,"
            },
            {
                "verse": "Seu sic Parcarum nevit iniqua colus;"
            },
            {
                "verse": "Invida corporee, seu mens infirma, saluti,"
            },
            {
                "verse": "Parte data comiti triste levavit onus,"
            },
            {
                "verse": "Sive pater rerum iuveniles corrigit ausus"
            },
            {
                "verse": "Seu premit effigiem barbara Colchis acu."
            },
            {
                "verse": "Quicquid id est, nam causa latet, dominatur in artus"
            },
            {
                "verse": "Torpor et in venis pascitur ignis edax."
            },
            {
                "verse": "Humida torrentes sorbent vitalia flamme,"
            },
            {
                "verse": "Nec dum peonio terga dedere cibo."
            },
            {
                "verse": "Expendit frustra medicas Polidarius artes;"
            },
            {
                "verse": "Fortius est summum qualibet arte malum."
            },
            {
                "verse": "Si tamen est hospes subiecto spiritus omni"
            },
            {
                "verse": "Et mutat varias ignea forma domos,"
            },
            {
                "verse": "Sum Iove natus ego, lerneo tectus amictu,"
            },
            {
                "verse": "Veraque sunt samii que docuere senes."
            },
            {
                "verse": "Insequitur profugas coniux Iovis Herculis umbras"
            },
            {
                "verse": "Temporis alternans in mea damna vices,"
            },
            {
                "verse": "Nam purgaturi bibituro pocula succi,"
            },
            {
                "verse": "Aeris a summo cardine fervor obest!"
            },
            {
                "verse": "Cum libuit cerebri stillantes stringere fluxus,"
            },
            {
                "verse": "Deucalionee casus habundat aque!"
            },
            {
                "verse": "Parce, precor, Iuno, non sum levis arbiter Yde,"
            },
            {
                "verse": "Non pius Eneas Acrisiique nepos,"
            },
            {
                "verse": "Non Helices proles, non autor stirpis, Agenor:"
            },
            {
                "verse": "Amphitrionidem nonnisi pena probat."
            },
            {
                "verse": "Alcides ego sum? libice testentur arene,"
            },
            {
                "verse": "Busiris, Calidon, Cerberus, Ydra, Phriges."
            },
            {
                "verse": "Consule centauros, presepia consule Tracum,"
            },
            {
                "verse": "Invenies vires non timuisse meas."
            },
            {
                "verse": "Falleris, alma parens, animam post funera nati"
            },
            {
                "verse": "Iupiter ethereos iussit inire polos."
            },
            {
                "verse": "Nuper eam vidi solio fulgere paterno,"
            },
            {
                "verse": "Carceris istius non colit illa casas."
            },
            {
                "verse": "Alterius peccata luo, sic Hector Achilli"
            },
            {
                "verse": "Falsa Meneciadem sternit in arma suum,"
            },
            {
                "verse": "Sic Cephalus Procrim iaculo male fixit acuto"
            },
            {
                "verse": "In socia ferus hic; alter in hoste fuit."
            },
            {
                "verse": "O mala credulitas, oneri nescius error,"
            },
            {
                "verse": "O facilis falli, cui cito prona fides!"
            },
            {
                "verse": "Esto, gemat Cephalus, doleat mavortius Hector,"
            },
            {
                "verse": "Non repetet veteres perdita vita locos."
            },
            {
                "verse": "Est melius pharetra lesurum condere telum,"
            },
            {
                "verse": "Vulnere quam facto ferre salutis opem."
            },
            {
                "verse": "Me miserum! quam tarda levat medicina dolores;"
            },
            {
                "verse": "Quam trahit ad sani limina passus iners!"
            },
            {
                "verse": "Passus iners utinam, ne lapsu forte maligno"
            },
            {
                "verse": "Obruat infelix, ultima meta, caput!"
            },
            {
                "verse": "Exulet illa, precor, sero tangenda sub evo,"
            },
            {
                "verse": "Post post cignee tempus inane come!"
            },
            {
                "verse": "Hoc iubeat natura potens; hoc missus ab alto"
            },
            {
                "verse": "Ethere non tacta virgine natus Homo;"
            },
            {
                "verse": "Hoc quoque natalis motus previderit astri:"
            },
            {
                "verse": "\"Claudat in estremum longa senecta diem.\""
            },
            {
                "verse": "Que precor ipse, scio pura te menti precari,"
            },
            {
                "verse": "Si modo niseus sat michi notus amor."
            },
            {
                "verse": "Addis ut approperet virtus mansura salubris"
            },
            {
                "verse": "Vivaci pilii Nestoris equa more."
            },
            {
                "verse": "Et, quia te voto poscit tibi nupta pudico"
            },
            {
                "verse": "Et scis legitimi gaudia quanta thori,"
            },
            {
                "verse": "Subicis ut nostre maturent tempora tede"
            },
            {
                "verse": "Et vocet ad patrios te mea causa lares."
            },
            {
                "verse": "Quod facis hoc facio, nobis mora quelibet annus;"
            },
            {
                "verse": "Cinthie, veloces scande sororis equos,"
            },
            {
                "verse": "Insolita celeres urge vertigine currus,"
            },
            {
                "verse": "Vix via pennatas sentiat usta rotas,"
            },
            {
                "verse": "Occiduus cardo non tantum distet eoo,"
            },
            {
                "verse": "Desinat auroram longus habere rubor."
            },
            {
                "verse": "Quod si lege deum roseas mutare quadrigas"
            },
            {
                "verse": "Nec cursus alio vertere more potes,"
            },
            {
                "verse": "Pone fugam morbo; labentes erige vires,"
            },
            {
                "verse": "Adcelerat thalami iurgia festus Ymen."
            },
            {
                "verse": "Tunc quorum tam lente nunc facis ardua lustra"
            },
            {
                "verse": "Tunc ut nunc superet secula lucis iter."
            },
            {
                "verse": "Hoc rogat eger amans, in se rogat ille sodali"
            },
            {
                "verse": "Serviet offitium, Phebe, duobus idem."
            },
            {
                "verse": "Teque sagittiferi sensisse Cupidinis arcus,"
            },
            {
                "verse": "Thus manet et vati laurus amica tuo."
            },
            {
                "verse": "Tu medicas artes, tu dulcia carmina nosti,"
            },
            {
                "verse": "Tu solitus duro tempore nosse tuos,"
            },
            {
                "verse": "Te Paris in sevo funestum sensit Achille,"
            },
            {
                "verse": "Sic tibi cara tuo Pergama structa manu,"
            },
            {
                "verse": "Sum tuus, yliaco vel condam tractus ab ortu,"
            },
            {
                "verse": "Si modo dardanios Padua credit avos;"
            },
            {
                "verse": "Vel quia castalias mulcentem pectore rupes"
            },
            {
                "verse": "Te simul et musas sepius aure bibi."
            },
            {
                "verse": "Sepe ego pegaseis latices e fontibus hausi"
            },
            {
                "verse": "Et tetigi docilem police sepe chelim,"
            },
            {
                "verse": "Hactenus invalidum solantia carmina corpus"
            },
            {
                "verse": "Musarum studuit continuare canor."
            },
            {
                "verse": "Amodo pauca leges metris conclusa duobus,"
            },
            {
                "verse": "Hoc tamen adiecto versibus acta tribus."
            }
        ]
    ]
}