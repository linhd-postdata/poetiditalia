{
    "author": "Gerolamo da Este",
    "title": "carmina",
    "url": "http://www.poetiditalia.it/texts/GERO_EST|carm|001",
    "text": [
        [
            {
                "verse": "O regina potens, gemino celebrata sub arce,"
            },
            {
                "verse": "Quae premis aequali colla superba iugo,"
            },
            {
                "verse": "Quid memorem Martis victricia signa secutam?"
            },
            {
                "verse": "At fragilis nimium nostra Minerva timet."
            },
            {
                "verse": "Per te dura fames, per te fera bella quiescunt"
            },
            {
                "verse": "Et per te populi terga dedere truces."
            },
            {
                "verse": "Ut crescas terraque mari, sis sospes, et aequa"
            },
            {
                "verse": "Libertate parens numina sancta precor,"
            },
            {
                "verse": "Scilicet ut valeas claros spectare triumphos"
            },
            {
                "verse": "Et Marcus toto regnet in orbe sacer."
            },
            {
                "verse": "Sancte precor faveas votis o Iuppiter almis:"
            },
            {
                "verse": "Semper Atestina terra fidelis erit."
            }
        ],
        [
            {
                "verse": "O Deus omnipotens, o mundi rector et alti,"
            },
            {
                "verse": "Qui genus humanum sub ditione foves:"
            },
            {
                "verse": "Nulla magistratus calamo facunda latino"
            },
            {
                "verse": "Vox posset celebres connumerare suos,"
            },
            {
                "verse": "Curia quos Venetum praebet, veneranda potestas,"
            },
            {
                "verse": "Neptuni et terrae regna superba tenens."
            },
            {
                "verse": "Cuncta sub imperio patrum, felicia praestant"
            },
            {
                "verse": "Oppida et in somnis absque pavore manent:"
            },
            {
                "verse": "Ille etenim magnus celsi dominator Olympi,"
            },
            {
                "verse": "O Veneti patres, praestet honoris opus."
            }
        ],
        [
            {
                "verse": "Da da, Phoebe, lyram cultis, placidissime, nervis"
            },
            {
                "verse": "Atque fer in teneros numina digna pedes."
            },
            {
                "verse": "Mons Cereris properet coeuntibus undique Musis,"
            },
            {
                "verse": "Viniferis ornans frondea tecta comis."
            },
            {
                "verse": "Nayades et Driades ducat fontana sorores"
            },
            {
                "verse": "Pugia, quae leni murmure lenta fluit."
            },
            {
                "verse": "Herculeus sacros iungat dulcedine faunos"
            },
            {
                "verse": "Et levet excelsum saxea ripa caput."
            },
            {
                "verse": "Lucius et paribus curis vestigia solvat"
            },
            {
                "verse": "Cum lux sydereas occulit alma faces."
            },
            {
                "verse": "Cynthius ipse suas tollat cacumine laudes,"
            },
            {
                "verse": "Mons ubi prospectu metior astra meo."
            },
            {
                "verse": "Zemula et huc rigidas deducat collibus ornos,"
            },
            {
                "verse": "Saepe ubinam profugae concubuere ferae."
            },
            {
                "verse": "Mons Veneris properet, templo decoratus amoeno,"
            },
            {
                "verse": "Qui locus Augusti Caesaris ante fuit."
            },
            {
                "verse": "Mons Muralis adsit, famae pars maxima nostrae,"
            },
            {
                "verse": "Cui satis elato vertice regnat apex;"
            },
            {
                "verse": "Et Bavo, cui castrum viridis tegit arbutus umbra,"
            },
            {
                "verse": "Blanda repercussa vox ubi valle sonat;"
            },
            {
                "verse": "Et mons Iustinae digno celebrandus honore,"
            },
            {
                "verse": "Qui celebrat nymphas aure bibente melos;"
            },
            {
                "verse": "Et Salarola, nimis templo veneranda vetusto,"
            },
            {
                "verse": "Frondiferos vultus ore micante gerat."
            },
            {
                "verse": "Quercule, mellitas cui pandis vinitor uvas,"
            },
            {
                "verse": "Ne pigeatque simul tecta subire domus,"
            },
            {
                "verse": "Ut valeam laudes tenui memorare coturno"
            },
            {
                "verse": "Urbis Atestinae, nomen adepta ducis."
            },
            {
                "verse": "Illic pampineo vestiti palmite colles,"
            },
            {
                "verse": "Planicies, tenui flumina pressa vado,"
            },
            {
                "verse": "Illic arva, ferae, volucres, pecuaria bobus."
            },
            {
                "verse": "Sunt iuga, sunt valles, mollia stagna, lacus."
            },
            {
                "verse": "Illic sancta domus Teclae celebranda per orbem,"
            },
            {
                "verse": "Navigium, merces, fertile grames agri."
            },
            {
                "verse": "Illic pomorum passim plantaria surgunt"
            },
            {
                "verse": "Flexaque supinis fluctuat herba comis;"
            },
            {
                "verse": "Hic tener aestivas defendit pampinus umbras,"
            },
            {
                "verse": "Aura levis semper pendula mala quatit,"
            },
            {
                "verse": "Delphica laetatur laurus, laetatur oliva;"
            },
            {
                "verse": "Nascitur et miro fragrat odore crocus."
            },
            {
                "verse": "Si petis, hic claros praestanti corpore patres"
            },
            {
                "verse": "Caesareos, Fabios, terra benigna dabit;"
            },
            {
                "verse": "Si petis, hic iuvenes sociali foedere iunctos"
            },
            {
                "verse": "Et cum virginibus, turba pudica, nurus;"
            },
            {
                "verse": "Aut quos nobilitat virtus aut gloria famae"
            },
            {
                "verse": "Hic habes ut dicas quicquid in orbe fuit."
            },
            {
                "verse": "Fercula si poscis pingui comitata macello,"
            },
            {
                "verse": "Ficus moltiplices, armeniaca, nuces,"
            },
            {
                "verse": "Punica mala piris, hortensia gramina bulbis,"
            },
            {
                "verse": "A Veteri Porta vota secunda feres."
            },
            {
                "verse": "Si petis asparagos, cererem, cum matribus ova,"
            },
            {
                "verse": "Uvas multimodas, persica, pruna, simul,"
            },
            {
                "verse": "Si petis, hic teneros in missa cucurbita caules;"
            },
            {
                "verse": "Mespila, iuglandes, Phillis amica dabit."
            },
            {
                "verse": "Haec cerasa (at quidam dixere cerasia) servat"
            },
            {
                "verse": "Dulcia, sic acida luxuriare vides."
            },
            {
                "verse": "Lumina credisses sidus caeleste Diones"
            },
            {
                "verse": "Quandoque detexit lactea colla comis."
            },
            {
                "verse": "En erit illa dies omni memorabilis aevo,"
            },
            {
                "verse": "Quam celebret numeris nostra Thalia suis."
            },
            {
                "verse": "En erit illa dies natali carior ipso,"
            },
            {
                "verse": "Candida quam nobis gemma lapisve notet,"
            },
            {
                "verse": "Cumque in Atestinas redeam Hieronymus oras"
            },
            {
                "verse": "Unde mihi patrium glorior esse solum."
            },
            {
                "verse": "Mille redux blande tune Phillidis oscula carpam,"
            },
            {
                "verse": "Et totidem sociis subripuisse velim,"
            },
            {
                "verse": "Quodque in Italia totoque beatior orbe"
            },
            {
                "verse": "Nullave sit patria carior ora mea."
            }
        ],
        [
            {
                "verse": "O Francisce, meos inter numerande sodales,"
            },
            {
                "verse": "Lumen honestatis iustitiaeque pater,"
            },
            {
                "verse": "Hannibal ut quondam vehexit Carthaginis arces,"
            },
            {
                "verse": "Sic Lombarda domus nunc super astra micat:"
            },
            {
                "verse": "Iam memor est sanctus, lapsoque ex tempore, Marcus,"
            },
            {
                "verse": "Quam sit pro Venetis ferre parata necem;"
            },
            {
                "verse": "Sic tibi pro meritis det longo Iuppiter annos"
            },
            {
                "verse": "Donec meta avidos sistere cogat equos."
            }
        ],
        [
            {
                "verse": "O Dux Adriacis, Venetum lux unica, terris,"
            },
            {
                "verse": "Quem beat in populos candida fama tuos,"
            },
            {
                "verse": "Quantum ales forma superat Iunonia cunctas"
            },
            {
                "verse": "Atque avibus quantum carmine praestat olor,"
            },
            {
                "verse": "Tam, Leonarde, viros mira probitate togatos"
            },
            {
                "verse": "Moribus et forma vincis et eloquio:"
            },
            {
                "verse": "Magnificas laudes nostris memorabo Camenis"
            },
            {
                "verse": "Dum surget Phoebi Phosphorus ante iubar."
            }
        ],
        [
            {
                "verse": "O decus Europae, Venetum clarissima sedes,"
            },
            {
                "verse": "Sceptra tenens veterum gloria Romulidum,"
            },
            {
                "verse": "Quilibet ingenti Iove digna palatia surgunt."
            },
            {
                "verse": "O felix tantis terra referta bonis."
            },
            {
                "verse": "Planicies, silvae, viridaria, prata, recessus,"
            },
            {
                "verse": "Adriacumque fretum, templaque mille deum"
            },
            {
                "verse": "Semper apollineis resonant, loca sacra, Camenis."
            },
            {
                "verse": "Cur valeam laudes subsiluisse tuas?"
            },
            {
                "verse": "Haurit caesareas hic civis et advena leges,"
            },
            {
                "verse": "Astrorum motus iuraque pontificum;"
            },
            {
                "verse": "Hic sua mercator tutusque negocia tractat;"
            },
            {
                "verse": "Hic sulcat faciles nota carina vias."
            },
            {
                "verse": "Parcite sopitum, miseri, vexare leonem,"
            },
            {
                "verse": "Ne laceret vestrum dente vel ungue caput."
            },
            {
                "verse": "O splendor fidei, celebris tua fama pererrat"
            },
            {
                "verse": "Quaque suam Nereus caerulus ambit humum."
            }
        ],
        [
            {
                "verse": "Quas prius laudes celebrare sumam"
            },
            {
                "verse": "Quae velut vivo latices habundant"
            },
            {
                "verse": "Fonte, Baptiste, numeris facetis"
            },
            {
                "verse": "Bile repulsa?"
            },
            {
                "verse": "An prius dicam genus et parentes,"
            },
            {
                "verse": "Quot domus quondam tulerit triumphos;"
            },
            {
                "verse": "Saeculi nostri decus an camemus,"
            },
            {
                "verse": "Memora Clio,"
            },
            {
                "verse": "Teque, Ioannes, speculum senatus"
            },
            {
                "verse": "Per mare et terras nimium potentis,"
            },
            {
                "verse": "Urbis et nostrae referam fidelem"
            },
            {
                "verse": "Gaudia summae?"
            },
            {
                "verse": "O domus, multis decorata rebus,"
            },
            {
                "verse": "Deque Faletro ingenio benigna,"
            },
            {
                "verse": "Te vocant cuncti populi beatam"
            },
            {
                "verse": "Omine fausto."
            },
            {
                "verse": "Praetor, et felix habitator urbis,"
            },
            {
                "verse": "Ob caput fulvi rigidi leonis"
            },
            {
                "verse": "Qui genus sceptro domitat superbum,"
            },
            {
                "verse": "Aeque ministrans."
            },
            {
                "verse": "O Iovis numen precibus superni"
            },
            {
                "verse": "Te precor serves Veneti senatus"
            },
            {
                "verse": "Fata, dum solis radii nitentes"
            },
            {
                "verse": "Saecula lustrent."
            },
            {
                "verse": "Ergo, mi praetor, valeas iubebo"
            },
            {
                "verse": "Quem facit virtus generis beatum,"
            },
            {
                "verse": "Quem parem et caelo vehit et parentis"
            },
            {
                "verse": "Et tua fama."
            }
        ],
        [
            {
                "verse": "Per te, Marce, leo fidei defensor honosque,"
            },
            {
                "verse": "Protecta est Latii patria tota soli."
            },
            {
                "verse": "Quas tibi pro tanto dabo dignas munere laudes?"
            },
            {
                "verse": "Cantabo toto nomen in orbe tuum."
            }
        ],
        [
            {
                "verse": "Siqua movet liquidas gustasse Aganipidos undas,"
            },
            {
                "verse": "Et simulata iugi culta Minerva sequi,"
            },
            {
                "verse": "O Francisce, decus gentis, laus, fama tuaeque,"
            },
            {
                "verse": "Hospitium doctis consiliumque bonis"
            },
            {
                "verse": "Est amor, est virtus, magni fontana favoris,"
            },
            {
                "verse": "Et vitae integritas, et sine labe fides."
            },
            {
                "verse": "Sic tibi pro meritis, albo decorata lapillo,"
            },
            {
                "verse": "Describat laudes Itala Musa tuas."
            }
        ],
        [
            {
                "verse": "Gloria Musarum memorandeque fama Latinis,"
            },
            {
                "verse": "Maecenas quantam tuscus habebat eques,"
            },
            {
                "verse": "Optima naturae tibi sunt concessa parentis"
            },
            {
                "verse": "Inter mortales munera rara viros."
            },
            {
                "verse": "Te nymphae Adriacae formosum numen adorant,"
            },
            {
                "verse": "Te credunt summum deseruisse polum."
            },
            {
                "verse": "Tu de Faletro vultu generosus Adonem"
            },
            {
                "verse": "Vincis, et abrepto plus Ganimede nites:"
            },
            {
                "verse": "Quum tu igitur tanta praestes probitate fideque,"
            },
            {
                "verse": "Quis Veneti sidus te neget esse Laris?"
            }
        ],
        [
            {
                "verse": "O decus aeternum cultis, Iacobe, Camenis,"
            },
            {
                "verse": "Cui sacra Pimpleus perluit ora liquor,"
            },
            {
                "verse": "Quamvis cura domus, pallor, suspiria tardant"
            },
            {
                "verse": "Irreligata meae tendere vela rati,"
            },
            {
                "verse": "Xenia parva tamen, calamo cogente, iubemur"
            },
            {
                "verse": "Mittere: sis dignus cum tamen ipse lyra"
            },
            {
                "verse": "Vertice quam summo Parnasi tangit Apollo"
            },
            {
                "verse": "Cum sacrae excipiunt carmina docta deae."
            },
            {
                "verse": "Pande tuos titulos et avorum pande tuorum"
            },
            {
                "verse": "Dum sol aestivas quassat in orbe iubas:"
            },
            {
                "verse": "Nobilitas generis, virtus, facundia, mores,"
            },
            {
                "verse": "Ingenium linguae dexteritasque tuae"
            },
            {
                "verse": "Iam mea Gorgoneis intingunt tempora lymphis"
            },
            {
                "verse": "Ut celebrem laudes, clare Iacobe, tuas."
            }
        ],
        [
            {
                "verse": "Splendor in Adriacis titulis, Hieronyme, terris,"
            },
            {
                "verse": "Gloria virtutis, fama decusque tuae,"
            },
            {
                "verse": "Ad te Pierides properant castaeque sorores"
            },
            {
                "verse": "Thespiadum, studii turba decora mei."
            },
            {
                "verse": "Pande fores, dulci vatem complexus amore"
            },
            {
                "verse": "Ut valeam nitido condere metra pede."
            },
            {
                "verse": "Iamdudum laudesque tuas nomenque revolvi,"
            },
            {
                "verse": "Cum Phoebe cursum nocte silente daret."
            },
            {
                "verse": "Tu sacer, eloquii decus immortale Latini,"
            },
            {
                "verse": "Tu fidei custos verus et orbis honos:"
            },
            {
                "verse": "Intextis igitur nec mittam tubera sertis"
            },
            {
                "verse": "Poma nec Alcinoi donis onusta suis,"
            },
            {
                "verse": "Sed sensus animamque, fidem moresque pudicos"
            },
            {
                "verse": "Atque salutiferae mystica sacra deae."
            }
        ],
        [
            {
                "verse": "Paule, decus Venetum, spes, portus et anchora rerum"
            },
            {
                "verse": "Sub cuius pedibus moenia tuta iacent,"
            },
            {
                "verse": "Cuique tuo semper remoratur pectore verum,"
            },
            {
                "verse": "Relligio, pietas et veneranda fides,"
            },
            {
                "verse": "Gloria priscorum fuerant qui magna Quiritum"
            },
            {
                "verse": "Altererit Paulus, Mummius alter erit."
            },
            {
                "verse": "Tu splendor, tu gentis honos, tu summa tuorum,"
            },
            {
                "verse": "Tu laus, antiquae fama suprema domus,"
            },
            {
                "verse": "Tu facilisque pius, specimen, tu firma columna,"
            },
            {
                "verse": "Tu fons eloquii Thespiadumque decus,"
            },
            {
                "verse": "Si videas aliquem defectum, forte labore,"
            },
            {
                "verse": "Nilus ut Aegyptum, sic tua lingua fovet."
            },
            {
                "verse": "Cum primum placidos merui cognoscere vultus,"
            },
            {
                "verse": "Ornasti meritis munera digna tuis,"
            },
            {
                "verse": "Si qua fides verbis superest, o Paule, Camenis"
            },
            {
                "verse": "Temptabo laudes ferre sub astra tuas:"
            },
            {
                "verse": "Splendida nam cedunt clari tibi facta Luculli,"
            },
            {
                "verse": "Flavius hinc cedit, cedit et ipse Cimon."
            }
        ],
        [
            {
                "verse": "Bernardine, decus clara virtute parentum"
            },
            {
                "verse": "Quae nitet aeterno non moritura die,"
            },
            {
                "verse": "Si mea Musa sacros optaret ludere mores"
            },
            {
                "verse": "Maximus in nostro pectore versat amor,"
            },
            {
                "verse": "Tu patriaeque pater, spacioso lumine fulgens,"
            },
            {
                "verse": "Quem levat in summos maxima fama polos,"
            },
            {
                "verse": "Bonmartinorum populo gratissimo omni,"
            },
            {
                "verse": "Moribus insignis nec pietate minus,"
            },
            {
                "verse": "Qui tantum doctis, tantumque patescis honestis,"
            },
            {
                "verse": "Et foves Aonios Palladiosque viros:"
            },
            {
                "verse": "Nam te doctiloquo ferventius ore saluto"
            },
            {
                "verse": "Artibus et vera simplicitate virum."
            },
            {
                "verse": "Unde mihi crevit praeceps audacia Musae"
            },
            {
                "verse": "Annectam verbis carmina digna meis."
            },
            {
                "verse": "Causa fuit probitas et rerum gratia velox"
            },
            {
                "verse": "Quae vicit sapidi dulcia mella favi."
            },
            {
                "verse": "Qualiacumque tamen laeto tu suscipe vultu,"
            },
            {
                "verse": "Et mentem servi respice, quaeso, tui."
            }
        ],
        [
            {
                "verse": "Progenies Baldo, priscis memoranda Latinis,"
            },
            {
                "verse": "Cui favet ingenio nostra Thalia tuo,"
            },
            {
                "verse": "Cui stirps, cui robur, cui doctae copia linguae"
            },
            {
                "verse": "Efficiunt laudis nomina clara tuae"
            },
            {
                "verse": "Non Turnum, Daunum commendent saecla priorum,"
            },
            {
                "verse": "Nec iactet claros Attica terra viros:"
            },
            {
                "verse": "Iam tua fama frequens toto cantatur in orbe"
            },
            {
                "verse": "Quae venit meritis, doctor, in astra tuis."
            }
        ],
        [
            {
                "verse": "Gloria Musarum, dulcis Leander amice,"
            },
            {
                "verse": "Cui salus in niveo pectore tanta sedet,"
            },
            {
                "verse": "Hic Priami laudes celebrat, modo Caesaris acta,"
            },
            {
                "verse": "Hic canit Aonios Romuleosque duces,"
            },
            {
                "verse": "Dulcisonos alius numeris perquirit amores"
            },
            {
                "verse": "Atque per obscenos polluit ore iocos;"
            },
            {
                "verse": "At nos Pierios cantus celebresque Camenas"
            },
            {
                "verse": "Ludimus et titulos, doctor amande, tuos."
            }
        ],
        [
            {
                "verse": "O lepor et gravitas, Venetorum gloria verax,"
            },
            {
                "verse": "Qui in terris unum, dixero, numen ades,"
            },
            {
                "verse": "Non possem meritis dignas persolvere grates,"
            },
            {
                "verse": "Nec fragilis calamus pondera tanta feret."
            },
            {
                "verse": "Te duce quassatam subduximus aequore classem,"
            },
            {
                "verse": "Te duce nunc placido perfruimurque sino,"
            },
            {
                "verse": "Te duce Stymphalidas inmania monstra, subegi"
            },
            {
                "verse": "Atque vel Harpias Lotophagosque truces,"
            },
            {
                "verse": "Te duce, laudari contingit voce diserta"
            },
            {
                "verse": "Vates cui nomen mitis oliva dedit."
            }
        ],
        [
            {
                "verse": "Ut numerum custodit amor, custodiat ambos;"
            },
            {
                "verse": "Sis memor et nostri, carmina bina dedi."
            }
        ],
        [
            {
                "verse": "Ut Maro Dardanidum compleret volta iubentis"
            },
            {
                "verse": "Caesaris altisono carmine fecit opus;"
            },
            {
                "verse": "Ut tua dulcisonis deducam gesta Camenis"
            },
            {
                "verse": "Tu mihi Maecenas alter habendus eris."
            },
            {
                "verse": "Inter Atestinos celebris tua fama pererrat"
            },
            {
                "verse": "Teque beat celsa conditione virum;"
            },
            {
                "verse": "Tu splendor, tu gentis honos, tu fidus et aequus,"
            },
            {
                "verse": "Hinc etiam toto magnus in orbe decor."
            },
            {
                "verse": "Cum tibi tam claras divina potentia dotes"
            },
            {
                "verse": "Annuerit larga praestiteritque manu,"
            },
            {
                "verse": "Non in Erytraea quicquid nascatur in unda"
            },
            {
                "verse": "Mitto, sed inculta carmina, Marce, tibi."
            }
        ],
        [
            {
                "verse": "Salve, magnanimum laudes transgresse parentum:"
            },
            {
                "verse": "Dii praestent Pilios, clare Iacobe, dies."
            },
            {
                "verse": "Te credo iustitia Torquatum vincere posse,"
            },
            {
                "verse": "Eloquio Catulos Attiliumque fide"
            },
            {
                "verse": "Quem pia Cecropiae miratur turba Minervae,"
            },
            {
                "verse": "Quem Verona colit, quem sophos omnis amat;"
            },
            {
                "verse": "Quae tibi sit virtus, si possem, prodere vellem,"
            },
            {
                "verse": "Sed parvo ingenio magna referre vetor."
            },
            {
                "verse": "Iliadem trabea, Fabium virtute, Solonem"
            },
            {
                "verse": "Iamque refers numeris consilioque Numam."
            }
        ],
        [
            {
                "verse": "Altisonis tollam laudes, Nicolae, Camenis"
            },
            {
                "verse": "Verbaque percusso pectine digna dabo."
            },
            {
                "verse": "Ut nova signa suo superat sol aureus astro"
            },
            {
                "verse": "Atque soror cunctas virginitate deas,"
            },
            {
                "verse": "Sic tua nunc virtus praesentia saecula lustrat,"
            },
            {
                "verse": "Nec similem tibi maximus orbis habet."
            }
        ],
        [
            {
                "verse": "Orpheus, orditas moveret dum pollice chordas,"
            },
            {
                "verse": "Ad cytharae cantus trahaxit amore feras;"
            },
            {
                "verse": "Sic, stimulante tua captus dulcedine vocum,"
            },
            {
                "verse": "Longa peregrinus regna viator adit."
            },
            {
                "verse": "Est tibi grande decus recti inconcussaque virtus,"
            },
            {
                "verse": "De Vado Cristophore, temporis huius honos:"
            },
            {
                "verse": "Seu iungam lachrymis elegos, seu questibus apto,"
            },
            {
                "verse": "Seu numeris fortes arma virosque canam,"
            },
            {
                "verse": "Perpetuoque tuas laudes cantabimus aevo,"
            },
            {
                "verse": "Et nostro semper pectore fixus eris."
            }
        ],
        [
            {
                "verse": "Francisce, insignis de Parmae stirpe coruscans,"
            },
            {
                "verse": "Historiae cultor Castaliique decus,"
            },
            {
                "verse": "Ne mihi nulla tuos oblivio tollat amores"
            },
            {
                "verse": "Nunc faciat paucis pagina missa loqui."
            },
            {
                "verse": "Pignus amicitiae semper memorabile nostrae"
            },
            {
                "verse": "Mittimus, ut servi sit tibi cura tui."
            },
            {
                "verse": "Quando tuos mores contemplor Apolline dignos"
            },
            {
                "verse": "Quos tibi pro meritis littera sacra dedit,"
            },
            {
                "verse": "Dum sol aestivas exercet tardior horas,"
            },
            {
                "verse": "Errat et in nigro dum vaga luna polo,"
            },
            {
                "verse": "Thespiadum collem cogor conscendere sacrum"
            },
            {
                "verse": "Ungula Gorgonei quem cava fudit equi,"
            },
            {
                "verse": "Ut valeam sacris laudes memorare Camenis"
            },
            {
                "verse": "Atque tua Phoebi nectere fronde comam."
            }
        ],
        [
            {
                "verse": "Accipe magnanimum decus immortale virorum,"
            },
            {
                "verse": "Antoni, patriae lumen et aura tuae:"
            },
            {
                "verse": "Si celebres numeris auderet pangere laudes,"
            },
            {
                "verse": "Et genus et proavos nostra Camena tuos,"
            },
            {
                "verse": "Insignis virtute Cato, praestantia Balbus,"
            },
            {
                "verse": "Tullius eloquio, Fabriciusve fores."
            }
        ],
        [
            {
                "verse": "Accipe, Pieridum cultor venerande mearum,"
            },
            {
                "verse": "Carmina: sint vatis haec monumenta tui."
            },
            {
                "verse": "Quantum, caelesti terram sol lumine lustrat,"
            },
            {
                "verse": "Clarior et laeto nuntiat ore diem,"
            },
            {
                "verse": "Tantum tu superas veteres probitate poetas"
            },
            {
                "verse": "Et Senecae mores et pia sacra Numae."
            }
        ],
        [
            {
                "verse": "O patriaeque decus, doctis celebrate Camenis,"
            },
            {
                "verse": "Petre Philippinis splendor et altus honor;"
            },
            {
                "verse": "Tanta tui est animi sapientia tantaque virtus"
            },
            {
                "verse": "Et recti tantus pectore versat amor."
            },
            {
                "verse": "Custodit Danaen occluso limine turris"
            },
            {
                "verse": "Frustra, et te Minos, Daedale clause, tenet;"
            },
            {
                "verse": "Et tu, Petre, teges famae nova carmina? Phoebum"
            },
            {
                "verse": "Crede prius radios condere posse suos;"
            },
            {
                "verse": "Quam bene fruge sua Demostenis horrea ditant,"
            },
            {
                "verse": "Largus et irriguis implet Homerus aquis."
            },
            {
                "verse": "Ingenui mores quos iunxit honestus amorque"
            },
            {
                "verse": "Et speties fecit nobilitasque parem."
            }
        ],
        [
            {
                "verse": "Splendor Atestini rutilans, o Thoma, senatus,"
            },
            {
                "verse": "Qui petis aethereos, sobria vita, polos,"
            },
            {
                "verse": "Quis praeclara tuae dicet primordia gentis"
            },
            {
                "verse": "Vates Apollineum tangere doctus ebur?"
            },
            {
                "verse": "Clara fuit Romae gens Porcia laude virorum"
            },
            {
                "verse": "Parque tuum nostra claret in urbe genus."
            },
            {
                "verse": "Laetentur cives: semper Sicyonius altis"
            },
            {
                "verse": "Moenibus his sedes, alter Aratus habet."
            }
        ],
        [
            {
                "verse": "Princeps Castalidum et decus Minervae,"
            },
            {
                "verse": "Praetor Nestorea frui senecta"
            },
            {
                "verse": "Digne et Pierio sacer liquori,"
            },
            {
                "verse": "Non paesti violis rosisque nobis,"
            },
            {
                "verse": "Nostri cultor agri parum beati"
            },
            {
                "verse": "Sed turdis modo miserat coronam."
            },
            {
                "verse": "Nostras non inopes decere mensas"
            },
            {
                "verse": "Dixi, nobilium ac potentiorum."
            },
            {
                "verse": "Hos ergo tibi condiat culina"
            },
            {
                "verse": "Dives, perdicibus simul duabus,"
            },
            {
                "verse": "Munus, Marce, bonum licet pusillum."
            }
        ],
        [
            {
                "verse": "Suscipe, blande comes, rerum tutela mearum,"
            },
            {
                "verse": "Gloria Musarum, grandis alumne, sophos,"
            },
            {
                "verse": "Carmina Pieridum tenui celebrata cothurno"
            },
            {
                "verse": "Ne videar genio dulcis abesse tuo."
            },
            {
                "verse": "Hoc facit a recto nulla revocabilis arte"
            },
            {
                "verse": "Gratia, nec fatis attenuanda nigris;"
            },
            {
                "verse": "Hoc faciunt celebres magnae virtutis honores,"
            },
            {
                "verse": "Et quae sunt studiis pignora cara tuis."
            }
        ],
        [
            {
                "verse": "O decus, o fama Venetis, Hieronyme, terris,"
            },
            {
                "verse": "Praetor, Castalii gloria magna chori,"
            },
            {
                "verse": "Candida quem Daphne, quem dilexere poetae,"
            },
            {
                "verse": "Pierides studii turba decora mei."
            },
            {
                "verse": "Hic alter Marius, nunc et Pompeius honore,"
            },
            {
                "verse": "Mercurius lingua, belliger Hector equo,"
            },
            {
                "verse": "Qui solus Lapitas, Indos vicisses et Afros"
            },
            {
                "verse": "Et pariter celerem, Graecia tota, suem,"
            },
            {
                "verse": "Aeripedes tauros et noxia monstra Chimerae,"
            },
            {
                "verse": "Gorgoneos angues Tartareumque canem."
            }
        ],
        [
            {
                "verse": "O decus, o praesens geminorum gloria vatum,"
            },
            {
                "verse": "Qui solus regimen remigiumque tenes,"
            },
            {
                "verse": "Forsitan haec scribam quaeris, Odrysia proles,"
            },
            {
                "verse": "Per nemora hirsutas rege sequente feras."
            },
            {
                "verse": "Si potes, ingenti fortunam pectore perfer,"
            },
            {
                "verse": "Hic fatalis erat ex adamante tenor."
            },
            {
                "verse": "Scilicet est serpens factus per crimina Cadmus,"
            },
            {
                "verse": "Est Priami coniunx crimine facta canis;"
            },
            {
                "verse": "Crimine damnavit victorem Roma Camillum,"
            },
            {
                "verse": "Per crimen patria, Scipio magne, cares;"
            },
            {
                "verse": "Sed neque debuerant in te tot spicula verti,"
            },
            {
                "verse": "Tu bonus et niveae simplicitatis eras."
            },
            {
                "verse": "O quantum nostri per flumina sanguinis isset"
            },
            {
                "verse": "Campaniam Helvetius si tetigisset humum!"
            },
            {
                "verse": "Allia et exiguae feralia nomina Cannae"
            },
            {
                "verse": "Et Pompeianis arva notata malis"
            },
            {
                "verse": "Inter Romanas clades obscura fuissent"
            },
            {
                "verse": "Civile externa gente iuvante nephas."
            },
            {
                "verse": "Dii bene quassatis rebus qui pace reducta"
            },
            {
                "verse": "Verterunt vulnus in caput omne suum."
            }
        ],
        [
            {
                "verse": "Magnanime Antoni, Latia facunde Thalia,"
            },
            {
                "verse": "Armiger eloquii splendor et altus honor,"
            },
            {
                "verse": "Alter in Alpinis nivibus velut Hannibal ingens"
            },
            {
                "verse": "Et Celtas Senones non sinis esse truces"
            },
            {
                "verse": "Et glomeras celebres magnae virtutis honores,"
            },
            {
                "verse": "Splendidus et forma carmen opusque colis."
            },
            {
                "verse": "Te rupis Tarpeia sonat, te Belgica tellus,"
            },
            {
                "verse": "Insignem Musis sacra deique lyra."
            },
            {
                "verse": "Saecula quot cervus, quot vivit saecula cornix"
            },
            {
                "verse": "Deprecor ut numeret tot tua vita dies."
            }
        ],
        [
            {
                "verse": "O Nicolae, meos inter numerande sodales,"
            },
            {
                "verse": "Civis Atestinae gloria magna domus,"
            },
            {
                "verse": "Frustra suis fortuna potens super intonat alis,"
            },
            {
                "verse": "Et celeri torquet spicula frustra manu,"
            },
            {
                "verse": "Saevit inutiliter, taxos aconitaque mandit,"
            },
            {
                "verse": "Frustra suos clypeos ex adamante gerit,"
            },
            {
                "verse": "Frustra rapitque manu gladium gravemque pharetram,"
            },
            {
                "verse": "Frustra tibi tenebras suppliciumque dabit:"
            },
            {
                "verse": "Propterea quotiens saevas descendat in iras"
            },
            {
                "verse": "Suppliciter templis mystica sacra fero."
            }
        ],
        [
            {
                "verse": "O Marce Antoni, Romano nomine fulgens,"
            },
            {
                "verse": "Ingenii florent cui monumenta boni;"
            },
            {
                "verse": "Si mihi tot linguae quot hiatibus Hydra sonarent,"
            },
            {
                "verse": "Non possem verbis nocte dieque loqui"
            },
            {
                "verse": "Ingenii domum, mores, celebresque parentes,"
            },
            {
                "verse": "Sydereos vultus et genus omne tuum."
            },
            {
                "verse": "Non mirum, si nemo audet tua scribere facta:"
            },
            {
                "verse": "Non hoc angusti pectoris extat onus."
            },
            {
                "verse": "Materiam at vates quaerunt quam versibus aequent,"
            },
            {
                "verse": "Materia at vatem non habet ista parem."
            }
        ],
        [
            {
                "verse": "Splendor in Adriacis titulis, Hieronyme, terris,"
            },
            {
                "verse": "Cuique recurvato pectine Musa sonat,"
            },
            {
                "verse": "Exiit in mundo gestorum fama tuorum"
            },
            {
                "verse": "Et meritis propriis fidus in urbe micas,"
            },
            {
                "verse": "Nam scis quid sit opus, qua sint ratione regendi"
            },
            {
                "verse": "Imperii fines, quem decet esse modum,"
            },
            {
                "verse": "Blandaque Calliope, Phoebo comitante, moratur,"
            },
            {
                "verse": "Saepe tuis Laribus dum fora clausa tacent."
            },
            {
                "verse": "Laudibus es dignus Piliosque attingere canos"
            },
            {
                "verse": "Et caput exornet magna tyara tuum."
            }
        ],
        [
            {
                "verse": "Spicea sacratae Cereri cariosa vetustas"
            },
            {
                "verse": "Serta dabat, sacro thura minuta Iovi,"
            },
            {
                "verse": "Nec faciles baccas spreuisti, oblata, Lyaee,"
            },
            {
                "verse": "Munera, contentus Daphneque Phoebus erat,"
            },
            {
                "verse": "Atque haec, parva licet, sumebant fronte serena:"
            },
            {
                "verse": "Corda magis superis munere grata placent."
            },
            {
                "verse": "Suscipe versiculos Anthemi pignus amantis"
            },
            {
                "verse": "Quos tibi sincero pectore fudit amor:"
            },
            {
                "verse": "Non ego ficta loquar variaque ambage tenebo"
            },
            {
                "verse": "Cum probitate fidem iustitiamque trahis."
            },
            {
                "verse": "Tam grave magnificumque vident exemplar honesti"
            },
            {
                "verse": "Ut Curium credant Fabriciumque loqui."
            },
            {
                "verse": "Nil nisi Maeonios cantus celebresque Camenas"
            },
            {
                "verse": "Thracis et altisoni scripta Maronis amas."
            },
            {
                "verse": "Cum nequeam tecum digno contendere dono,"
            },
            {
                "verse": "Suscipe et exiguo te patiare coli."
            }
        ],
        [
            {
                "verse": "Scapelline, decus, rerum tutela mearum,"
            },
            {
                "verse": "Armigeros inter gloria summa duces,"
            },
            {
                "verse": "Dives erat Crassus Crassique potentia maior,"
            },
            {
                "verse": "At tua felicem ditior arca dedit."
            },
            {
                "verse": "Largus opum, quantas divus Lucullus habebat,"
            },
            {
                "verse": "A quibus e Croeso maxima fama fuit,"
            },
            {
                "verse": "Maxima quum valeas, ductorem suscipe nostrum,"
            },
            {
                "verse": "Et flecte in nostras tu pia corda preces."
            },
            {
                "verse": "Te rogo per superos, tua per, mihi numinis instar,"
            },
            {
                "verse": "Stemmata, per genium, vir generose, tuum."
            },
            {
                "verse": "Hoc petit humanum pectus, tua candida fama,"
            },
            {
                "verse": "Hoc dictat facies munificumque caput,"
            },
            {
                "verse": "Exigit ingenium nulli virtute secundum,"
            },
            {
                "verse": "Ingenio et pietas non minor ipsa tuo."
            }
        ],
        [
            {
                "verse": "Bernardine, meis non es reticende Camenis,"
            },
            {
                "verse": "Sic monet officiis sedula cura loqui,"
            },
            {
                "verse": "Calcat enim Croesum regem matura senectus"
            },
            {
                "verse": "Et Cyrum, Marium, comprobitate Numam."
            },
            {
                "verse": "Perge iter inceptum, iusto moderanime cunctos"
            },
            {
                "verse": "Suscipe quos vexant iurgia longa fori."
            },
            {
                "verse": "Integritas, virtus, facies veneranda tuorum"
            },
            {
                "verse": "In patria excellunt gesta peracta patrum."
            }
        ],
        [
            {
                "verse": "Quid te, Vincenti, comptus iuvat arte capillus"
            },
            {
                "verse": "Iam iam lapsuros pectere quidve comes?"
            },
            {
                "verse": "An facis ut tenero capiantur amore puellae,"
            },
            {
                "verse": "An magis ut cunctis conspiciare viris?"
            },
            {
                "verse": "Nempe homines crimen tenues mirantur et artus,"
            },
            {
                "verse": "Non mirum si te quaeque puella cupit."
            },
            {
                "verse": "Fallaci, moneo, nimium ne crede iuventae,"
            },
            {
                "verse": "Nam veniet celeri pigra senecta pede,"
            },
            {
                "verse": "Sed magis incumbas masis quod nomen in aevum"
            },
            {
                "verse": "Venturum pariant et super astra ferant."
            }
        ],
        [
            {
                "verse": "O patriaeque decus Branchorum, certa resurgens"
            },
            {
                "verse": "Gloria, dives opum, splendidus atque gravis,"
            },
            {
                "verse": "Ingenii vis magna tui, vis magna loquendi,"
            },
            {
                "verse": "Indolis accedit gratia summa tuae."
            },
            {
                "verse": "Hos ego crediderim mores habuisse Lycurgum"
            },
            {
                "verse": "Aut haec legiferi corda Solonis erant."
            },
            {
                "verse": "Non tamen oranti placidas concedimus aures:"
            },
            {
                "verse": "Narratur surdo fabula, litus aras."
            },
            {
                "verse": "Mittimus ecce tibi carmen, placidissime civis,"
            },
            {
                "verse": "Nam mea vult aliquid fistula muta loqui."
            },
            {
                "verse": "Nulla tibi desunt praestantis signa parentis,"
            },
            {
                "verse": "Concives gracili sumere fronte tuos"
            },
            {
                "verse": "Prosequere, auspiciis felicibus utere coeptis,"
            },
            {
                "verse": "Sic maiora tibi numina dona dabunt."
            }
        ],
        [
            {
                "verse": "Magnanime Andrea, nunc Vaccae gloria gentis,"
            },
            {
                "verse": "Qui genus antiquum nobilitate trahis,"
            },
            {
                "verse": "Iustitia, pietate, fide, valuisse feruntur"
            },
            {
                "verse": "Aeacus, et praestans religione Numa:"
            },
            {
                "verse": "Hos qui clara viros superas probitate rogamus"
            },
            {
                "verse": "Ut tuo sic niteat vertice magnus apex,"
            },
            {
                "verse": "Nam te magnanimo venientem stemmate prolem,"
            },
            {
                "verse": "Excipiunt clarum saecula nostra iubar,"
            },
            {
                "verse": "Paganusque parens gemino celebratus in axe,"
            },
            {
                "verse": "Cuius enim celsas incolit umbra domos"
            },
            {
                "verse": "Pervigil ad mores fuerat clementia sacros"
            },
            {
                "verse": "Totus, et implacido remus et aura mari."
            },
            {
                "verse": "Ut quoque te virtus cunctas deducat in oras"
            },
            {
                "verse": "Famaque, percusso pectine verba dabo:"
            },
            {
                "verse": "Pierides flexere viros, flexere puellas,"
            },
            {
                "verse": "Flexere et magnos carmina saepe deos."
            }
        ],
        [
            {
                "verse": "Nec minus, Antoni, Musarum, gloria verax,"
            },
            {
                "verse": "Laudabit nomen nostra Camena tuum,"
            },
            {
                "verse": "Qui quoque Gorgoneos hausisti fonte liquores"
            },
            {
                "verse": "Ire vel in trutinam, cum Cicerone potes."
            },
            {
                "verse": "Caesare sub magno flebat Maro tristia fata,"
            },
            {
                "verse": "Instantem tenui carmine pauperiem:"
            },
            {
                "verse": "Tunc equitum Tuscus Maecenas Caesaris unus,"
            },
            {
                "verse": "Muneribus sacris mille talenta dedit."
            },
            {
                "verse": "Iam flavos possum canos monstrare capillos"
            },
            {
                "verse": "Exhaustamque cutem sanguine ruga tenet."
            },
            {
                "verse": "Iam ferus Aeacides solam Briseida curat,"
            },
            {
                "verse": "Phillirides levibus dat sua verba notis,"
            },
            {
                "verse": "Occupat ipse situs libros nitidosque poetas,"
            },
            {
                "verse": "Tractantur celeri plectra sonora manu,"
            },
            {
                "verse": "At, si forte suos cupiat reprehendere mores,"
            },
            {
                "verse": "Discipulis risus cauda iocosa dabit."
            },
            {
                "verse": "Sidera quot caelum, quot frondes sustinet arbos,"
            },
            {
                "verse": "Flava quot Hispani fulget harena Tagi,"
            },
            {
                "verse": "Tot mala turbatam rapiunt incommoda mentem,"
            },
            {
                "verse": "Nec possum vitae certior ipse meae;"
            },
            {
                "verse": "Nec tam maestus erat Siculis agitatus in undis"
            },
            {
                "verse": "Ob quem Penelope lusit amata Procos,"
            },
            {
                "verse": "Nec tam sollicitus fuerat Iunonis ob iram"
            },
            {
                "verse": "Qui tenuit Phrygia sceptra latina manu."
            },
            {
                "verse": "Sed quid plura? Meum mitto, placidissime, carmen,"
            },
            {
                "verse": "Sum novus et fugiunt Bellorophontis aquae."
            },
            {
                "verse": "Post varios casus, post mille pericula rerum"
            },
            {
                "verse": "Magnanimo cestus arma reddoque Iovi."
            }
        ],
        [
            {
                "verse": "Cum mea blanditiis retineret verba Iosephus,"
            },
            {
                "verse": "De Vado Francisce, temporis huius honos,"
            },
            {
                "verse": "\"Ede aliquid\" dixit, \"facundum concute pectus"
            },
            {
                "verse": "Et facilem Musis porrige, quaeso, viam\"."
            },
            {
                "verse": "Qui patriae splendor, qui spes et sola voluptas,"
            },
            {
                "verse": "Gloria nobilium qui mihi censor adest,"
            },
            {
                "verse": "Si vacat a curis pia mens naturaque solers,"
            },
            {
                "verse": "Mellifluo videat carmina nostra favo."
            },
            {
                "verse": "Ecce novum dulcis rogitatus amore sodalis"
            },
            {
                "verse": "Quod cupit in lucem iam modo pergit opus:"
            },
            {
                "verse": "Nam Lepidos fertur numquam damnasse poetas,"
            },
            {
                "verse": "Qui quoque Cirrhaea tempora mergit aqua,"
            },
            {
                "verse": "Nam sibi vel Labeo, vel Caesar cederet ingens,"
            },
            {
                "verse": "Tantaque sunt famae foedera iuncta suae."
            }
        ],
        [
            {
                "verse": "Quid moror? In pelago sonuerunt pondera mali"
            },
            {
                "verse": "Veliferi, sonitum transtra dedere ratis,"
            },
            {
                "verse": "Iamque Camena petit placidam defessa quietem:"
            },
            {
                "verse": "Candide lector ades, carminibusque faves."
            }
        ]
    ]
}