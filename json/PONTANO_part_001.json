{
    "author": "Giovanni Gioviano Pontano",
    "title": "Parthenopeus",
    "url": "http://www.poetiditalia.it/texts/PONTANO|part|001",
    "text": [
        [],
        [
            {
                "verse": "I munus lepido meo sodali"
            },
            {
                "verse": "Non dura nimium, libelle, fronte,"
            },
            {
                "verse": "Sed qualem tenerae volunt puellae"
            },
            {
                "verse": "Inter blanditias iocosque molles"
            },
            {
                "verse": "Caris coniugibus suis inesse."
            },
            {
                "verse": "Legem versiculis dedere nostris"
            },
            {
                "verse": "Aetas et male sobrius magister,"
            },
            {
                "verse": "Ut tantum teneras ament puellas,"
            },
            {
                "verse": "Ut sint virginibus nihil molesti,"
            },
            {
                "verse": "Ut molles, lepidi, leves, iocosi;"
            },
            {
                "verse": "Quos uxor canat in sinu mariti,"
            },
            {
                "verse": "Quos coniux legat in sinu puellae,"
            },
            {
                "verse": "Quos discant pueri, senes et ipsi,"
            },
            {
                "verse": "Siqui sunt pueris ineptiores,"
            },
            {
                "verse": "Et castos fugiunt timentque versus."
            },
            {
                "verse": "Nunc ad te redeo, libelle. Felix,"
            },
            {
                "verse": "I felix, pete nobilem sodalem"
            },
            {
                "verse": "Inter nequitias amoris omnes"
            },
            {
                "verse": "Ludentem in gremio suae Cicellae,"
            },
            {
                "verse": "Cuius lacteolo sinu tumenti"
            },
            {
                "verse": "Surgunt aureolae due papillae,"
            },
            {
                "verse": "Quas fecit manibus suis Cupido"
            },
            {
                "verse": "Maternas imitatus ipse mammas."
            },
            {
                "verse": "O quid coniuge dulcius venusta,"
            },
            {
                "verse": "Aut quid carius optimo marito,"
            },
            {
                "verse": "Quales sunt Miniatus et Cicella?"
            },
            {
                "verse": "Sed ne te nimium morer, libelle,"
            },
            {
                "verse": "Festina Miniatum adire nostrum,"
            },
            {
                "verse": "Qui te tam facili videbit ore,"
            },
            {
                "verse": "Ut post millia basiationum"
            },
            {
                "verse": "Dignum te faciat sinu Cicellae."
            },
            {
                "verse": "Hanc tu malueris, libelle, sedem,"
            },
            {
                "verse": "Quam si scrinia regis ampla dentur."
            }
        ],
        [
            {
                "verse": "Candidior nivea Veneris, mea Fannia, planta es,"
            },
            {
                "verse": "Et Charitum tenero lactea crure magis,"
            },
            {
                "verse": "Aurorae praelata coma, praelata nitore;"
            },
            {
                "verse": "Hebe munditiis cesserit ipsa tuis,"
            },
            {
                "verse": "Cesserit aspectu Lede, Hermioneque papillis,"
            },
            {
                "verse": "Flora genis, cedat Tyndaris ore tibi;"
            },
            {
                "verse": "Nigraque formoso furata es lumina Amori,"
            },
            {
                "verse": "Et per te caecus dicitur ille puer."
            },
            {
                "verse": "Naiadum illecebris cum sis lascivior, et sit"
            },
            {
                "verse": "Usque comes dictis gratia blanda tuis,"
            },
            {
                "verse": "Ambrosia hinc teneris stillat tibi roscida labris,"
            },
            {
                "verse": "Ambrosia hinc roseo spirat ab ore tibi."
            },
            {
                "verse": "Huius in amplexus, superi, properate. Sed ipse"
            },
            {
                "verse": "Praeveniam, nec tu, bella puella, neges."
            },
            {
                "verse": "Magna peti fateor; verum mihi magna petenti"
            },
            {
                "verse": "Contingat niveo pectore posse frui."
            },
            {
                "verse": "O mihi si liceat partes tractare latentis:"
            },
            {
                "verse": "Cedite, di; hac vincam conditione deos."
            },
            {
                "verse": "O bona non tractanda homini, bona digna rapina"
            },
            {
                "verse": "Coelicolum, superis o bona digna locis."
            },
            {
                "verse": "Deficio: gelidis suffundite tempora lymphis."
            },
            {
                "verse": "O desiderii lenta cupido mei."
            }
        ],
        [
            {
                "verse": "Sic mihi crudeles isti placentur ocelli,"
            },
            {
                "verse": "Qui me luminibus surripuere suis,"
            },
            {
                "verse": "Ut nulla e cunctis aeque formosa puella est,"
            },
            {
                "verse": "Nec quae sit misero tantum adamata mihi."
            },
            {
                "verse": "Nil formae natura tuae, nil cura negavit,"
            },
            {
                "verse": "Una superciliis si tibi dempta nota."
            },
            {
                "verse": "Nam, quamvis molli semper sis dedita amori,"
            },
            {
                "verse": "Nulla proterva magis, nulla benigna minus;"
            },
            {
                "verse": "Cum tibi sint placidi mores, sint mitia corda,"
            },
            {
                "verse": "Nulla benigna minus, difficilisque magis."
            },
            {
                "verse": "Nam quid dura tuum sic me contemnis amantem,"
            },
            {
                "verse": "Neglectumque tuas despicis ante fores?"
            },
            {
                "verse": "Ipsa fugat primas nox intempesta tenebras,"
            },
            {
                "verse": "Nulla tamen nostro mota dolore venis;"
            },
            {
                "verse": "Frigida saevit hiems, immitis et ingruit aer,"
            },
            {
                "verse": "Exclusum pateris me tamen esse foris."
            },
            {
                "verse": "Fannia, solve fores, mea Fannia, Fannia, quaeso,"
            },
            {
                "verse": "Solve fores, quaeso, Fannia, solve fores,"
            },
            {
                "verse": "Et me, quem gelidus Boreas contraxit et himber,"
            },
            {
                "verse": "In tepido foveas, dulcis amica, sinu."
            },
            {
                "verse": "Quod rogo, nec magnum est; et amor sibi mutua poscit,"
            },
            {
                "verse": "Mutuaque amplexus gaudia poscit hiems."
            },
            {
                "verse": "At tu, quae dominae servas dilecta cubile,"
            },
            {
                "verse": "Me miserum, dormis scita Lepilli diu."
            },
            {
                "verse": "Si dormis, tibi sit facilis somnusque quiesque,"
            },
            {
                "verse": "Sin vigilas, posti, te rogo, deme seram:"
            },
            {
                "verse": "Scis etenim, quid noster amor, quid spes mea de te,"
            },
            {
                "verse": "Quid mihi promittat, quae tibi tanta fides."
            },
            {
                "verse": "Me miserum, dormis nimium iucunda Lepilli;"
            },
            {
                "verse": "Surge, age, de molli surge Lepilli toro,"
            },
            {
                "verse": "Nam se quamprimum terris lux candida praefert,"
            },
            {
                "verse": "Seque dies roseo suscitat oceano."
            },
            {
                "verse": "Sed tibi quid feci, crudelis somne? Quid, inquam,"
            },
            {
                "verse": "Dure, meas frangis, somnule, delitias?"
            },
            {
                "verse": "Te decuit, nostris olim devicte querelis,"
            },
            {
                "verse": "Lumina iam dominae deseruisse meae."
            },
            {
                "verse": "Anne deum mentes, an livor numina vexat,"
            },
            {
                "verse": "Quos iuvat et nostra commoditate frui?"
            },
            {
                "verse": "Nam te, si invidia, crudelis somne, vacares,"
            },
            {
                "verse": "Par fuerit mores noctis habere bonos:"
            },
            {
                "verse": "Nox facilem cupido semper se praebet amanti,"
            },
            {
                "verse": "Nox iuvenum curis obsequiosa favet,"
            },
            {
                "verse": "Illa meos quotiens custodem fallere iussos"
            },
            {
                "verse": "Clam tulit ad lectum, quo iacet illa, pedes,"
            },
            {
                "verse": "Et quotiens, vigili quamvis cum matre iaceret,"
            },
            {
                "verse": "Illa meo foemori iunxit amica foemur."
            },
            {
                "verse": "At tibi, somne, tuis semper sopor absit ocellis"
            },
            {
                "verse": "Imprecor, et semper lumina aperta geras,"
            },
            {
                "verse": "Quaeque papavereis tecum fers pocula succis"
            },
            {
                "verse": "Rupta cadant, et sis pervigil ipse diu."
            },
            {
                "verse": "Salve difficili subnixus, pessule, posti,"
            },
            {
                "verse": "Limina quaeque tua claudis, iniqua sera,"
            },
            {
                "verse": "Vos mihi nunc faciles aditus praestate roganti,"
            },
            {
                "verse": "Ad dominamque meam pandite qua sit iter:"
            },
            {
                "verse": "Vos ego panchaeo supplex venerabor odore,"
            },
            {
                "verse": "Floribus e vernis pictaque serta dabo,"
            },
            {
                "verse": "Vobis myrteolo spargam de flore liquorem,"
            },
            {
                "verse": "Vobis de roseo lympha madore fluet."
            },
            {
                "verse": "O male, quod fletu nequicquam absumor inani,"
            },
            {
                "verse": "Despectasque meas, pessule lente, preces."
            },
            {
                "verse": "Sic tibi nec longae caries nec ruga senectae"
            },
            {
                "verse": "Officiat, nec te sentiat ignis edax,"
            },
            {
                "verse": "Sic tibi nec raucae stridet quae lamina serrae,"
            },
            {
                "verse": "Nec queat ulla tibi saeva nocere manus,"
            },
            {
                "verse": "Furtivus clauso sensim te subtrahe posti,"
            },
            {
                "verse": "Ut pateat moto cardine laxa foris."
            },
            {
                "verse": "Sed mihi quid lacrimae prosunt? Quid vota precesve?"
            },
            {
                "verse": "Roboribus duris nulla subest pietas."
            },
            {
                "verse": "Crudeles postes, crudelis ianua, tuque"
            },
            {
                "verse": "Tam male grate meis, pessule, delitiis,"
            },
            {
                "verse": "Vos situs obducat, vobis non aequa securis"
            },
            {
                "verse": "Saeviat, et cuneis instet acerba manus,"
            },
            {
                "verse": "In vos irati procursent undique amantes,"
            },
            {
                "verse": "Ingerat hic lapides, inferat ille faces."
            },
            {
                "verse": "Ergo, ubi tam durae consumpsi tempora noctis,"
            },
            {
                "verse": "Mortua quid prodest membra referre domum?"
            },
            {
                "verse": "Hic moriar, sit et haec mihi funeris auctor acerbi"
            },
            {
                "verse": "Ianua, sint tumulus limina et ipsa meus."
            }
        ],
        [
            {
                "verse": "Puella molli delicatior rosa,"
            },
            {
                "verse": "Quam vernus aer parturit"
            },
            {
                "verse": "Dulcique rore Memnonis nigri parens"
            },
            {
                "verse": "Rigat suavi in hortulo,"
            },
            {
                "verse": "Quae mane primo roscidis cinctos foliis"
            },
            {
                "verse": "Ornat nitentes ramulos;"
            },
            {
                "verse": "Ubi rubentem gemmeos scandens equos"
            },
            {
                "verse": "Phoebus peragrat aethera,"
            },
            {
                "verse": "Tunc languidi floris breve et moriens decus"
            },
            {
                "verse": "Comas reflectit lassulas;"
            },
            {
                "verse": "Mox prona nudo decidit cacumine"
            },
            {
                "verse": "Honorque tam brevis perit."
            },
            {
                "verse": "Sic forma primis floret annis; indecens"
            },
            {
                "verse": "Ubi senectus advenit,"
            },
            {
                "verse": "Heu languet oris aurei nitens color,"
            },
            {
                "verse": "Quod ruga turpis exarat,"
            },
            {
                "verse": "Perit comarum fulgor, et frontis decus,"
            },
            {
                "verse": "Dentesque flavent candidi,"
            },
            {
                "verse": "Pectus papillis invenustum languidis"
            },
            {
                "verse": "Sinus recondet sordidus,"
            },
            {
                "verse": "Quod nunc heois lucidum gemmis nitet,"
            },
            {
                "verse": "Tenuisque vestit fascia."
            },
            {
                "verse": "Nullas amantis audies moesti preces"
            },
            {
                "verse": "Duram querentis ianuam,"
            },
            {
                "verse": "Non serta lentis fixa cernes postibus"
            },
            {
                "verse": "Exclusi amantis munera;"
            },
            {
                "verse": "Sed sola noctes frigido cubans toro"
            },
            {
                "verse": "Nulli petita conteres."
            },
            {
                "verse": "Quin hoc iuventae floridum atque dulce ver"
            },
            {
                "verse": "Brevemque florem carpimus;"
            },
            {
                "verse": "Post lustra quinque iam senectus incipit"
            },
            {
                "verse": "Latensque surrepit modo."
            },
            {
                "verse": "Quare, meorum o aura suavis ignium,"
            },
            {
                "verse": "Dies agamus candidos,"
            },
            {
                "verse": "Noctesque divae conteramus integras,"
            },
            {
                "verse": "Que mane lucet Hesperos."
            }
        ],
        [
            {
                "verse": "Cui vestrum niveam meam columbam"
            },
            {
                "verse": "Donabo, o pueri? Tibine, Iuli,"
            },
            {
                "verse": "Num, Coeli, tibi, num tibi, Nearche?"
            },
            {
                "verse": "Non vobis dabimus, mali cinaedi;"
            },
            {
                "verse": "Non vos munere tam elegante digni."
            },
            {
                "verse": "Quin ite, illepidi atque inelegantes;"
            },
            {
                "verse": "Ales nam Veneris nitore gaudet,"
            },
            {
                "verse": "Odit sorditiem inficetiasque,"
            },
            {
                "verse": "Insulsos fugit et parum venustos."
            },
            {
                "verse": "Sed cuinam cupis, o columba, munus"
            },
            {
                "verse": "Deferri? Scio; nam meam puellam"
            },
            {
                "verse": "Amas plus oculis tuis, nec ulla"
            },
            {
                "verse": "Vivit mundior elegantiorve."
            },
            {
                "verse": "Haec te in delitiis habebit, haec te"
            },
            {
                "verse": "Praeponet nitidis suis ocellis,"
            },
            {
                "verse": "Nec tanti faciet suam sororem."
            },
            {
                "verse": "Huius tu in gremio beata ludes,"
            },
            {
                "verse": "Et circumsiliens manus sinumque"
            },
            {
                "verse": "Interdum aureolas petes papillas."
            },
            {
                "verse": "Verum tunc caveas, proterva ne sis;"
            },
            {
                "verse": "Nam poenas dabis et quidem severas,"
            },
            {
                "verse": "Tantillum modo tam venusta poma"
            },
            {
                "verse": "De tactu vities: et est Diones"
            },
            {
                "verse": "Tutelae hortulus ille dedicatus;"
            },
            {
                "verse": "Numen laedere tu tuum caveto."
            },
            {
                "verse": "Impune hoc facies, volente diva,"
            },
            {
                "verse": "Ut, cum te roseo ore suaviatur"
            },
            {
                "verse": "Rostrum purpureis premens labellis,"
            },
            {
                "verse": "Mellitam rapias iocosa linguam,"
            },
            {
                "verse": "Et tot basia totque basiabis,"
            },
            {
                "verse": "Donec nectarei fluant liquores."
            }
        ],
        [
            {
                "verse": "Aerii montes et mollia prata nemusque"
            },
            {
                "verse": "Et vos carminibus flumina nota meis,"
            },
            {
                "verse": "Quod me tam gracilem voluistis ferre poetam,"
            },
            {
                "verse": "Indignor, magnae laudis amore calens."
            },
            {
                "verse": "Nam mihi iam pridem tenues agitantur amores,"
            },
            {
                "verse": "Attritamque sequor vatibus ipse viam,"
            },
            {
                "verse": "Intactos ausus necdum contingere fontes"
            },
            {
                "verse": "Arduus et summi carpere montis iter"
            },
            {
                "verse": "Hic, ubi pierio recubans Lucretius antro"
            },
            {
                "verse": "Concinuit latio carmina digna sono,"
            },
            {
                "verse": "Ac rarum siculus foecundo pectore vates"
            },
            {
                "verse": "Rerum naturae condidit auctor opus."
            },
            {
                "verse": "Sed tamen, ante diem quicquid properatur, acerbum est,"
            },
            {
                "verse": "Maturumque suo tempore quicquid erit;"
            },
            {
                "verse": "Omnia fert aetas, et perficit omnia tempus,"
            },
            {
                "verse": "Nec serum quicquam tempus et hora ferunt."
            },
            {
                "verse": "Prima velim teneris intendat amoribus aetas,"
            },
            {
                "verse": "Cantet et ad citharam nostra Camoena suam,"
            },
            {
                "verse": "Ac primum teneros miretur Fannia versus,"
            },
            {
                "verse": "Quos mea demulcens pectora dictat Amor,"
            },
            {
                "verse": "Lascivumque prius me sentiat Umbria vatem,"
            },
            {
                "verse": "Gaudeat et nostro carmine lector amans."
            },
            {
                "verse": "Sera meis veniet, veniet si fama libellis,"
            },
            {
                "verse": "In pretio cum sit nostra senecta suo."
            },
            {
                "verse": "Tunc ego castalias (vivam modo) pronus ad undas"
            },
            {
                "verse": "Perfundam sancto labra liquore senex,"
            },
            {
                "verse": "Quatuor et referam digesta elementa figuris,"
            },
            {
                "verse": "Primum ignis, post hunc aeris esse locum,"
            },
            {
                "verse": "Terra sit ut media mundi regione locata"
            },
            {
                "verse": "Nixa suis opibus, pondere tuta suo,"
            },
            {
                "verse": "Intervalla tenens distantia partibus aeque"
            },
            {
                "verse": "Bruta quidem et solido sorte recepta loco,"
            },
            {
                "verse": "Quam pater oceanus spumantibus abluit undis"
            },
            {
                "verse": "Amplectens, medio dissociatque freto;"
            },
            {
                "verse": "Sint duo praeterea, quorum sullimis ab Arcto,"
            },
            {
                "verse": "Imus ab opposito dicitur axe polus;"
            },
            {
                "verse": "Hos circum immensi volvatur machina mundi,"
            },
            {
                "verse": "Nec tamen impositum sentiat axis honus;"
            },
            {
                "verse": "Denique gignendis quaenam sint semina rebus,"
            },
            {
                "verse": "Unde suos ortus edita quaeque trahant,"
            },
            {
                "verse": "Unde pavor cervis, rabies atque ira leonum,"
            },
            {
                "verse": "Raucaque cur cornix, et bene cantet olor;"
            },
            {
                "verse": "Quid calidi fontes himbri, quid noctibus Ammon"
            },
            {
                "verse": "Ferveat et medio frigeat usque die;"
            },
            {
                "verse": "Quem dederit rebus finem natura creandis,"
            },
            {
                "verse": "Centauri nunquid, Scylla vel esse queant,"
            },
            {
                "verse": "Cur non luna suo, sed fratris luceat igni,"
            },
            {
                "verse": "Quid vehat et Procyon, quid vehat ortus Equi."
            },
            {
                "verse": "Felices animae fatis melioribus usae,"
            },
            {
                "verse": "Cura quibus primis talia nosse fuit;"
            },
            {
                "verse": "Non illis studium gemmae, non dira cupido,"
            },
            {
                "verse": "Divitis aut auri perniciosa sitis,"
            },
            {
                "verse": "Sed superum casto rimabant pectore templum;"
            },
            {
                "verse": "Quis superis nunc est vita beata locis."
            },
            {
                "verse": "At mihi servitium et tristis iam vita paratur,"
            },
            {
                "verse": "Illaque libertas pristina surripitur,"
            },
            {
                "verse": "Immatura meae nec parcunt fata iuventae."
            },
            {
                "verse": "Ne peream, tu me, Fannia cara, iuva."
            }
        ],
        [
            {
                "verse": "Nox amoris conscia, quae furenti"
            },
            {
                "verse": "Ducis optatam iuveni puellam,"
            },
            {
                "verse": "Grata dis magnis et amica blandae,"
            },
            {
                "verse": "Nox bona, lunae,"
            },
            {
                "verse": "Quam colunt unam Geniusque Hymenque"
            },
            {
                "verse": "Et suo gaudens Erycina nato,"
            },
            {
                "verse": "Cum ferus diras acuit sagittas"
            },
            {
                "verse": "Tendit et arcum;"
            },
            {
                "verse": "O voluptatis comes et ministra,"
            },
            {
                "verse": "Quae bona ex te fert thalamus torusque,"
            },
            {
                "verse": "Quas sopor fert illecebras iocosque"
            },
            {
                "verse": "Delitiasque,"
            },
            {
                "verse": "Quas simul iuncti faciunt amantes"
            },
            {
                "verse": "Inter amplexus trepidumque murmur,"
            },
            {
                "verse": "Inter et ludos tenerasque rixas,"
            },
            {
                "verse": "Dum furit ardor,"
            },
            {
                "verse": "Dum micant linguis, animaeque florem"
            },
            {
                "verse": "Ore deducunt querulo, parique"
            },
            {
                "verse": "Concidunt motu, resoluta postquam"
            },
            {
                "verse": "Grata libido est."
            },
            {
                "verse": "Tu quies rerum hominumque sola,"
            },
            {
                "verse": "Tu graves curas et amara fessae"
            },
            {
                "verse": "Amoves menti, et refoves benigno"
            },
            {
                "verse": "Pectora somno;"
            },
            {
                "verse": "Tu redis mundo redimita frontem"
            },
            {
                "verse": "Siderum sertis, reficisque grato"
            },
            {
                "verse": "Rore perfundens violaria, agros"
            },
            {
                "verse": "Frugibus exples."
            },
            {
                "verse": "Da meis finem, dea magna, votis,"
            },
            {
                "verse": "Et quod optamus, liceat potiri,"
            },
            {
                "verse": "Ne voret tristis penitus calentes"
            },
            {
                "verse": "Flamma medullas."
            }
        ],
        [
            {
                "verse": "Nymphae, quae nemorum comas virentis"
            },
            {
                "verse": "Atque undas aganippidas tenetis"
            },
            {
                "verse": "Et saltus gelidos virentis Haemi,"
            },
            {
                "verse": "Vos, o thespiadum cohors dearum,"
            },
            {
                "verse": "Vestris me socium choris et antris"
            },
            {
                "verse": "Vulgi avertite dentibus maligni;"
            },
            {
                "verse": "Et me castaliae liquore lymphae"
            },
            {
                "verse": "Sparsum cingite laureis corollis"
            },
            {
                "verse": "Cantantem modo sapphicis labellis."
            }
        ],
        [
            {
                "verse": "Quid mihi tam multas proponis, Fannia, poenas,"
            },
            {
                "verse": "Et cupis in tantis excruciare malis?"
            },
            {
                "verse": "Sit satis interdum gravibus me affligere verbis,"
            },
            {
                "verse": "Et miserum de me sumere supplicium."
            },
            {
                "verse": "Non ego servitium dominae tam mite recuso"
            },
            {
                "verse": "(Ah pereat, siquis vincula et ipsa timet);"
            },
            {
                "verse": "Luminibus sed dura meis te subtrahis, et me"
            },
            {
                "verse": "Excludit posita clausa fenestra sera,"
            },
            {
                "verse": "Sed nunquam potui lacrimis aut fletibus ullis"
            },
            {
                "verse": "Efficere, ut vobis mitior ipsa fores."
            },
            {
                "verse": "An quia te a teneris dilexi puriter annis,"
            },
            {
                "verse": "Hoc meruit de te, perfida, longus amor?"
            },
            {
                "verse": "Quid si me alterius cepissent lumina? Quid si"
            },
            {
                "verse": "Altera in amplexus isset amica meos?"
            },
            {
                "verse": "Hoc nocuit misero servisse fideliter uni,"
            },
            {
                "verse": "Hoc nocuit tanta semper amasse fide."
            },
            {
                "verse": "O pereat quicunque colit tenerasque puellas,"
            },
            {
                "verse": "Et durae sequitur militiam Veneris."
            },
            {
                "verse": "Et mihi si posthac fuerit quae gratia tecum,"
            },
            {
                "verse": "Dilanient avidi tum mea membra lupi,"
            },
            {
                "verse": "Tum mea membra avido discerpant gutture corvi"
            },
            {
                "verse": "Effodiantque oculos, qui mihi causa mali."
            },
            {
                "verse": "Ah valeant veneres, valeant mala gaudia, amores:"
            },
            {
                "verse": "Casta placent, luxus desidiose, vale;"
            },
            {
                "verse": "Iam mihi Francisci tunicam cordamque parate,"
            },
            {
                "verse": "Iam teneant nudos lignea vincla pedes;"
            },
            {
                "verse": "Quam iucunda mihi ieiunia, quis ego coelum"
            },
            {
                "verse": "Emeream, cum me solverit atra dies."
            },
            {
                "verse": "At tu tunc nostros flebis deserta labores,"
            },
            {
                "verse": "Cum subeant veneris dulcia furta meae,"
            },
            {
                "verse": "Cum subeant dulces quas tecum ducere noctes"
            },
            {
                "verse": "Saepe admirata es, lassaque facta prior."
            },
            {
                "verse": "Sed quid tum lacrimae? Quid tum tibi vota precesve?"
            },
            {
                "verse": "Quem semel expuleris, non revocatur amor."
            },
            {
                "verse": "Non mihi cara quidem poteris, non bella videri,"
            },
            {
                "verse": "Non, si sic fieri Iupiter ipse velit."
            },
            {
                "verse": "Et licet in te alius dives suspiret amator,"
            },
            {
                "verse": "Exemplo fuerit cautior ille meo;"
            },
            {
                "verse": "Ac, ne quem lateat quam sis non mitis amanti,"
            },
            {
                "verse": "Saevitiam dicet parva tabella tuam,"
            },
            {
                "verse": "Quam legat et iuvenumque chorus doctaeque puellae,"
            },
            {
                "verse": "Et quicunque tuam sensit, Amor, pharetram:"
            },
            {
                "verse": "\"Fannia despectos semper fastidit amantes,"
            },
            {
                "verse": "Hoc illi vitium mater iniqua dedit.\""
            }
        ],
        [
            {
                "verse": "Quam tibi maluerim praesens, Faustina, salutem,"
            },
            {
                "verse": "Littera sollicitae nuntia mentis habet."
            },
            {
                "verse": "Siqua videbuntur scriptis temeraria nostris,"
            },
            {
                "verse": "Hoc constans veri pignus amoris erit."
            },
            {
                "verse": "Consilio regitur quisquis moderantius ardet,"
            },
            {
                "verse": "Inconsultus erit, siquis amare volet;"
            },
            {
                "verse": "Hoc mihi turpe putem, sapiens si dicar amator;"
            },
            {
                "verse": "Quique amor est aliis, sit furor ille mihi."
            },
            {
                "verse": "Forma minor certe quam nostra insania vestra est,"
            },
            {
                "verse": "Sed pudor iste mei causa furoris erit,"
            },
            {
                "verse": "Quamvis et facie veteres heroidas aequas,"
            },
            {
                "verse": "O non humano nata puella toro."
            },
            {
                "verse": "Hermionen laudant, quod erat spectanda capillis,"
            },
            {
                "verse": "Et sibi apollinea fecerat arte comam;"
            },
            {
                "verse": "Hocque Clitemnestre potuit formosa videri,"
            },
            {
                "verse": "Candida quod roseus sparserat ora color;"
            },
            {
                "verse": "Sola Helene in terris, sola eius forma probatur:"
            },
            {
                "verse": "Sed tamen huic Helenae quid, nisi forma, fuit?"
            },
            {
                "verse": "Cum tibi praesertim sint doctae Palladis artes,"
            },
            {
                "verse": "Sit comes ex omni gratia parte tibi;"
            },
            {
                "verse": "Adde, quod et fastus semper contemnis iniquos,"
            },
            {
                "verse": "(Tyndaridum tota est dicta superba domus)."
            },
            {
                "verse": "Vidi ego te in primi spatiantem limine templi,"
            },
            {
                "verse": "Ille locus nostri vulneris auctor erat,"
            },
            {
                "verse": "Et vidi et perii, gelidoque in pectore dixi:"
            },
            {
                "verse": "\"Non haec templa mihi, templa salutis erunt.\""
            },
            {
                "verse": "Ignibus urebar tacitis, ut vesuia rupes"
            },
            {
                "verse": "Undaque in oeteis thermopylaea iugis;"
            },
            {
                "verse": "Non tamen audebam tacitos aperire dolores,"
            },
            {
                "verse": "Ingenium metuens, casta puella, tuum."
            },
            {
                "verse": "Donec qui teneris pertentat corda puellis,"
            },
            {
                "verse": "Vulnera nostra tibi caeca retexit Amor,"
            },
            {
                "verse": "Fecit et optares communis pascere flammas,"
            },
            {
                "verse": "Iniecitque tibi mutua vincla Venus."
            },
            {
                "verse": "Nam neque abydei iuvenis sestaeque puellae,"
            },
            {
                "verse": "Aut in amore alio tanta reperta fides;"
            },
            {
                "verse": "Milanion nostros nequeat sufferre labores,"
            },
            {
                "verse": "Hyleam quamvis senserit ille manum."
            },
            {
                "verse": "Non labor huic fuerat varios contemnere amores,"
            },
            {
                "verse": "Una sed Iasidi cura placere suae;"
            },
            {
                "verse": "At mea cum multis placuisset forma puellis:"
            },
            {
                "verse": "\"Huic uni, dixi, noster inhaeret amor.\""
            },
            {
                "verse": "Tu quoque, ne formae quicquam iam deesset honestae,"
            },
            {
                "verse": "Mansisti in nostra, Laodomia, fide."
            },
            {
                "verse": "Illius absentem retinebat Troia maritum,"
            },
            {
                "verse": "Troia cinis misero, Protesilae, tibi;"
            },
            {
                "verse": "Interea vultus illi referebat amatos"
            },
            {
                "verse": "Cerea formati dulcis imago viri,"
            },
            {
                "verse": "Huic et blanditias, huic et dilecta ferebat"
            },
            {
                "verse": "Oscula, cognati haec pars erat aequa tori,"
            },
            {
                "verse": "Hanc etiam noctes thalamo complexa fovebat,"
            },
            {
                "verse": "Tantus in absenti coniuge saevit amor;"
            },
            {
                "verse": "Et frustra miseri pulsabant limina amantes,"
            },
            {
                "verse": "Floridaque obductis serta dabant foribus."
            },
            {
                "verse": "Sicque diu viduo permansit fida cubili,"
            },
            {
                "verse": "Hinc etiam cineres ingemitura viri;"
            },
            {
                "verse": "Hoc castam decuit, sic exspectare decebat,"
            },
            {
                "verse": "Virginis haec fuerant conscia signa bonae."
            },
            {
                "verse": "Tunc mea felices implebant carbasa venti,"
            },
            {
                "verse": "Unus eram, de quo diceret omnis amans;"
            },
            {
                "verse": "Ipsi ridebat coelum mihi, et ipsa favorem"
            },
            {
                "verse": "Spondebant rebus fata benigna meis."
            },
            {
                "verse": "O quotiens solem cernenti intercidit illud:"
            },
            {
                "verse": "\"En quanto melior sors mea sorte tua est;\""
            },
            {
                "verse": "Dicebam lymphis: \"Quae nunc sic curritis, undae,"
            },
            {
                "verse": "Vos rapidum certe contineatis iter;\""
            },
            {
                "verse": "Dicebam silvis: \"Quae nunc sine fronde rigetis,"
            },
            {
                "verse": "Vos nunc formosas indueretis opes,"
            },
            {
                "verse": "Fronderent colles, florerent gramina, nostra"
            },
            {
                "verse": "Si bona novisset, mellificaret apis,"
            },
            {
                "verse": "Nidum avis in silvis, oblitaque semper amati"
            },
            {
                "verse": "Coniugis exstrueres, Alcyonea, mari,"
            },
            {
                "verse": "Scylla, patrem cupias, Thereu, gaude in Philomena,"
            },
            {
                "verse": "In scopulis, Echo, flore, Hyacinthe, novo."
            },
            {
                "verse": "At vos nunc, undae, quae sic iam curritis, undae,"
            },
            {
                "verse": "Currite, festinum iam celeretis iter,"
            },
            {
                "verse": "Et vos, o silvae, quae nunc sine fronde rigetis,"
            },
            {
                "verse": "Gaudete arentis deposuisse comas;"
            },
            {
                "verse": "Arerent colles, squalerent gramina, nostra"
            },
            {
                "verse": "Si mala sentiret, mella relinquat apis,"
            },
            {
                "verse": "Nidum avis in silvis, memor et tibi semper amati"
            },
            {
                "verse": "Coniugis erueres, Alcyonea, mari,"
            },
            {
                "verse": "Scylla, patrem fugias, Thereu, moere in Philomena,"
            },
            {
                "verse": "In scopulis, Echo, flore, Hyacinthe, tuo.\""
            },
            {
                "verse": "Cor dolet, et gelidus torpet sub pectore sanguis;"
            },
            {
                "verse": "Sed tamen invitum dicere cogit amor:"
            },
            {
                "verse": "Mens abit, et mutis iam lingua in faucibus haeret;"
            },
            {
                "verse": "At dolor iratum cogit acerba queri."
            },
            {
                "verse": "Unde meas primum sumam, Faustina, querelas?"
            },
            {
                "verse": "Quod mihi principium, qui mihi finis erit?"
            },
            {
                "verse": "Vana, fidem et casti fregisti iura pudoris,"
            },
            {
                "verse": "Vana, deos testes fallere, vana, potes?"
            },
            {
                "verse": "Ingrata et miseri contemnere munus amantis,"
            },
            {
                "verse": "Obsequiique potes non memor esse mei?"
            },
            {
                "verse": "At quondam libycis leo dum mugiret arenis"
            },
            {
                "verse": "Saucius, Androcli munere sensit opem,"
            },
            {
                "verse": "Inde comes socio permansit fidus in antro,"
            },
            {
                "verse": "Et pretium victus raptaque praeda fuit;"
            },
            {
                "verse": "Cumque cruentasset romanum caede theatrum,"
            },
            {
                "verse": "Abstinuit medicas ille ferire manus."
            },
            {
                "verse": "Scilicet humanis aliena est gratia rebus,"
            },
            {
                "verse": "Iustius ingenium debet inesse feris."
            },
            {
                "verse": "Quid si me longae premerent incommoda vitae,"
            },
            {
                "verse": "Inficeretque meum cana senecta caput?"
            },
            {
                "verse": "Non sic Tithono coniux heoa relicto"
            },
            {
                "verse": "Est illum viduo passa iacere toro,"
            },
            {
                "verse": "Quamvis ille senex, quamvis foret ipsa puella,"
            },
            {
                "verse": "Non tamen ipsa suum sprevit iniqua senem;"
            },
            {
                "verse": "Sed lacrimis carum satiabat moesta cubile,"
            },
            {
                "verse": "Cum iuga luciferis mane ligaret equis,"
            },
            {
                "verse": "Indoluitque suos lucem deposcere currus,"
            },
            {
                "verse": "Officio cupiens praeposuisse torum:"
            },
            {
                "verse": "Nec minus Aurorae, quam summo grata tonanti,"
            },
            {
                "verse": "Olim dircaeis nox geminata iugis,"
            },
            {
                "verse": "Scilicet huic teneri suberat quia cura pudoris"
            },
            {
                "verse": "Atque fides constans ingenuusque pudor."
            },
            {
                "verse": "Sed cave neglectos, quos nec periura vereris:"
            },
            {
                "verse": "Nulla quidem laesis gratia coelicolis;"
            },
            {
                "verse": "Testis apollineae neptunnia moenia Troiae"
            },
            {
                "verse": "Dardaniumque genus dardaniusque cinis,"
            },
            {
                "verse": "Testis, qui falsi propter periuria nati"
            },
            {
                "verse": "Indidit aegeo nomina vana mari."
            },
            {
                "verse": "Si non iuratae sprevisset tela Dianae,"
            },
            {
                "verse": "Cydippen frustra commonuisset amans."
            },
            {
                "verse": "Hoc est, quod miseras deterrent fulmina gentes,"
            },
            {
                "verse": "Hoc dedit irato tela trisulca Iovi."
            },
            {
                "verse": "Vidi ego, quae Veneris fallendo iura resolvit,"
            },
            {
                "verse": "Perfidiae poenas saepe luisse graves,"
            },
            {
                "verse": "Vidi et, quae roseo fuerant suffusa rubore,"
            },
            {
                "verse": "Pallida et in lentas ora reversa genas,"
            },
            {
                "verse": "Et nitidos olim dentes mutasse colorem,"
            },
            {
                "verse": "Proque coma niveam surgere caniciem."
            },
            {
                "verse": "Sed prius aut mauro veniam fera praeda leoni,"
            },
            {
                "verse": "Meque vel irati sorbeat unda maris,"
            },
            {
                "verse": "Aut mea caucaseae discerpant membra volucres,"
            },
            {
                "verse": "Aut diomedeis devorer in stabulis,"
            },
            {
                "verse": "Quam tibi vel minimo fuerint periuria damno:"
            },
            {
                "verse": "Sis periura licet, si modo bella manes."
            },
            {
                "verse": "Hanc faciem vitient dentes? Hunc frontis honorem"
            },
            {
                "verse": "Canicies? Decus hoc ruga senilis aret?"
            },
            {
                "verse": "Parce, Venus: non est mea, non periura puella,"
            },
            {
                "verse": "Non periura quidem, si qua puella levis;"
            },
            {
                "verse": "Hoc vitium formae est, cunctis haec menda puellis;"
            },
            {
                "verse": "Si vitium levitas, nulla puella bona est."
            },
            {
                "verse": "Te meminisse decet, dum, coniuge saepe relicto,"
            },
            {
                "verse": "Mavortis cupidi dulce cubile petis,"
            },
            {
                "verse": "Nec contenta deo, nemorum deserta colebas,"
            },
            {
                "verse": "Et tibi Marte tuo carior alter erat,"
            },
            {
                "verse": "Nec foret Aeneas, si non simoentia rupes"
            },
            {
                "verse": "Conscia deliciis esset et ipsa tuis."
            },
            {
                "verse": "Siquid peccatum est, siquid meruisse fatetur,"
            },
            {
                "verse": "Iupiter, in nostrum poena sit ipsa caput:"
            },
            {
                "verse": "Poena feros animos et nescia corda remitti,"
            },
            {
                "verse": "Poenaque Salmoneum Pyrithoumque decet,"
            },
            {
                "verse": "Poena deos ausum debellavisse Typhoea,"
            },
            {
                "verse": "Poena decet Nioben, Byblyda poena decet;"
            },
            {
                "verse": "At non poena decet iurantem vana puellam,"
            },
            {
                "verse": "Sit poenae hoc illi penituisse satis."
            },
            {
                "verse": "Poenituit: tu parce, pater; nam sponte fatenti"
            },
            {
                "verse": "Lex favet, et magno est gratia magna tibi."
            },
            {
                "verse": "Tu quoque, vita, tuo, siquid peccavit, amanti"
            },
            {
                "verse": "Da veniam; merui nil ego, iussit Amor;"
            },
            {
                "verse": "Iussit Amor: magno quis enim non cedat Amori,"
            },
            {
                "verse": "In cygnum, in pluviam qui iubet ire Iovem?"
            },
            {
                "verse": "Non subit illius felicis temporis hora,"
            },
            {
                "verse": "Cum mihi suspirans talia visa queri,"
            },
            {
                "verse": "Nec poterant ipsi succurrere verba petenti,"
            },
            {
                "verse": "Quippe diserta recens verba premebat amor:"
            },
            {
                "verse": "\"O utinam, et vereor ne sim tibi vilis in isto,"
            },
            {
                "verse": "Mutua sit de me cura futura tibi,"
            },
            {
                "verse": "Qualiscunque tamen seris licet urgear annis,"
            },
            {
                "verse": "Unus eris, quem me semper amare iuvet;"
            },
            {
                "verse": "Tu meus unus eris, quamvis meus esse recuses,"
            },
            {
                "verse": "Sis licet alterius, tu meus unus eris.\""
            },
            {
                "verse": "Interea tumidis stillat tibi rivus ocellis,"
            },
            {
                "verse": "Humentesque rigat candida gutta genas."
            },
            {
                "verse": "Ipse ego solando lacrimas super ora cadentis"
            },
            {
                "verse": "Siccabam digitis anxius usque meis,"
            },
            {
                "verse": "Iurabam demens fallendi nescius artis,"
            },
            {
                "verse": "Cum mens certa mihi, certus et esset amor,"
            },
            {
                "verse": "Tecum compositae venturum ad fata senectae,"
            },
            {
                "verse": "Mansuramque meam tempus in omne fidem,"
            },
            {
                "verse": "Tecum post cineres, post dona ingrata sepulcri"
            },
            {
                "verse": "Traiecturum una flumina nigra rate."
            },
            {
                "verse": "Ipse idem, mea sis eadem cupioque rogoque,"
            },
            {
                "verse": "Mutua utrinque fides, firmus utrinque et amor,"
            },
            {
                "verse": "Cura eadem mihi sis, eadem tibi cura Philippus;"
            },
            {
                "verse": "Hoc sibi et ipsa fides, hoc quoque poscit Amor."
            }
        ],
        [
            {
                "verse": "Amabo, mea cara Fanniella,"
            },
            {
                "verse": "Ocellus Veneris decusque Amoris,"
            },
            {
                "verse": "Iube, isthaec tibi basiem labella"
            },
            {
                "verse": "Succiplena, tenella, mollicella;"
            },
            {
                "verse": "Amabo, mea vita suaviumque,"
            },
            {
                "verse": "Face istam mihi gratiam petenti."
            },
            {
                "verse": "Ah, quid lenta tuum times maritum?"
            },
            {
                "verse": "Ne time, leviter suaviabor."
            },
            {
                "verse": "Apes ut tenero studens liquori"
            },
            {
                "verse": "Libat summa thymi, aut crocon rubentem,"
            },
            {
                "verse": "Summa vix tibi suxerim labella,"
            },
            {
                "verse": "Isthaec dico labella mollicella,"
            },
            {
                "verse": "Quae me tam facient cito beatum,"
            },
            {
                "verse": "Quam fiam cito, si neges, misellus."
            }
        ],
        [
            {
                "verse": "Aura silvarum nemorumque cultrix,"
            },
            {
                "verse": "Cynthiae fessae gelidum levamen,"
            },
            {
                "verse": "O quies lassis fugientibusque"
            },
            {
                "verse": "Pana Napaeis,"
            },
            {
                "verse": "Grata pascenti niveas capellas"
            },
            {
                "verse": "Propter Amphrysi venerantis undas,"
            },
            {
                "verse": "Seu colit gratum nemus atque amati"
            },
            {
                "verse": "Daphnidis Idan,"
            },
            {
                "verse": "Cynthio semper dea grata, semper"
            },
            {
                "verse": "Dulcis illius comes, o laborum,"
            },
            {
                "verse": "O quies aestus Cephalo virenti in"
            },
            {
                "verse": "Vertice Hymeti,"
            },
            {
                "verse": "Linque florentis, dea blanda, colles,"
            },
            {
                "verse": "Sive in umbrosos gelidosque saltus"
            },
            {
                "verse": "Maenalos aut parthenio in antro"
            },
            {
                "verse": "Lenta vagaris,"
            },
            {
                "verse": "Sive spartanis celebrata nymphis"
            },
            {
                "verse": "Taygeta aut molles Phrygiae recessus,"
            },
            {
                "verse": "Seu tenent verno Zephyro tepenti"
            },
            {
                "verse": "Litore Baiae;"
            },
            {
                "verse": "Hic ubi nostri quotiens amores,"
            },
            {
                "verse": "Me sine, et lympha fruitur salubri"
            },
            {
                "verse": "Fannia (heu torpet gelidus sub imo"
            },
            {
                "verse": "Pectore sanguis),"
            },
            {
                "verse": "Quae modo in molli studiosa arena"
            },
            {
                "verse": "Ludit, et circum niveae sorores"
            },
            {
                "verse": "Cursitant pictas vario legentes"
            },
            {
                "verse": "Litore conchas,"
            },
            {
                "verse": "Qualis in vernis Erycina pratis,"
            },
            {
                "verse": "Gratiis certans, studio recentis"
            },
            {
                "verse": "Deligit flores, modo se fluenti"
            },
            {
                "verse": "Abluit amni;"
            },
            {
                "verse": "Interim occulto latitans fruteto"
            },
            {
                "verse": "Faunus, armentique deus magister"
            },
            {
                "verse": "Ebibunt molles avido foventes"
            },
            {
                "verse": "Pectore flammas."
            },
            {
                "verse": "Huc age et gressus moveas virentis,"
            },
            {
                "verse": "Floribus nectens croceos capillos,"
            },
            {
                "verse": "Pinnulis afflans roseos odores"
            },
            {
                "verse": "Ambrosiamque;"
            },
            {
                "verse": "Sed leves tecum volitent Amores,"
            },
            {
                "verse": "Quisque candentis iaculans sagittas,"
            },
            {
                "verse": "Sed meum certent facibus cruentum"
            },
            {
                "verse": "Urere pectus."
            },
            {
                "verse": "Urar, et centum pariter sagittis"
            },
            {
                "verse": "Figar, ac de me cupiant triumphum,"
            },
            {
                "verse": "Vel levem immitis modo sentiat si"
            },
            {
                "verse": "Illa favillam."
            },
            {
                "verse": "Sed quis, heu, nostris calor in medullis"
            },
            {
                "verse": "Fervet? En quali exagitamur aestu?"
            },
            {
                "verse": "Tu meos o nunc relevans calores,"
            },
            {
                "verse": "Aura, venito."
            }
        ],
        [
            {
                "verse": "Miser, qui amat, videtque quod cupit nunquam;"
            },
            {
                "verse": "Magis miser, qui amat videtque, nec tangit;"
            },
            {
                "verse": "Miserrimus, qui amat videtque tangitque,"
            },
            {
                "verse": "Nec tangit, ut vult, nec sibi gerit morem."
            },
            {
                "verse": "Expertus hanc sententiam miser dico."
            },
            {
                "verse": "At cui tot insunt commoda ac facultates,"
            },
            {
                "verse": "Diis is est profecto amans adaequandus."
            }
        ],
        [
            {
                "verse": "O dulces animi mei lepores,"
            },
            {
                "verse": "Solae deliciae meae Camoenae,"
            },
            {
                "verse": "O plusquam Veneris papilla bellae"
            },
            {
                "verse": "Et nympharum oculis venustiores,"
            },
            {
                "verse": "Amabo, mea basiate labra."
            },
            {
                "verse": "Da mi basia, Gelliana, mille,"
            },
            {
                "verse": "Da quot Lesbia iam dedit Catullo;"
            },
            {
                "verse": "His addas volo millies trecenta."
            },
            {
                "verse": "Da dulcis totidem, Medulliena."
            },
            {
                "verse": "O desiderium mei furoris"
            },
            {
                "verse": "Phyrne, consere labra cum labellis;"
            },
            {
                "verse": "Pugnent humidulae per ora linguae;"
            },
            {
                "verse": "Innitens manibus meoque collo"
            },
            {
                "verse": "Pendens, in numerum et modum columbae,"
            },
            {
                "verse": "Coeli sidera vince basiando."
            },
            {
                "verse": "Hyblaeo, Glyca, suavior liquore,"
            },
            {
                "verse": "Si me vel digito semel lacessas,"
            },
            {
                "verse": "Cordis deliquium mei videbis."
            },
            {
                "verse": "Sed me nunc animus meus relinquit."
            },
            {
                "verse": "Ah me nunc fugis, ah fugis, miselle,"
            },
            {
                "verse": "Clitinam petis et petis Velinam."
            },
            {
                "verse": "Qui fiet, miser, ut duobus unus"
            },
            {
                "verse": "Vivas pectoribus? Redi, miselle;"
            },
            {
                "verse": "Nam si Fannia viderit vagantem,"
            },
            {
                "verse": "Invitum capiet, tibique pennas"
            },
            {
                "verse": "Victrix eripiet, redire nunquam"
            },
            {
                "verse": "Ad me tu poteris, morique coges."
            }
        ],
        [
            {
                "verse": "Fannia formosa est, Charisi, Fannia pulcra est,"
            },
            {
                "verse": "Totaque mollicula est, totaque lacteola est,"
            },
            {
                "verse": "Et cum lucidulos in me convertit ocellos,"
            },
            {
                "verse": "Tota Venus, tota est Fannia nequitia,"
            },
            {
                "verse": "Basiaque humidulis cum sumit rapta labellis,"
            },
            {
                "verse": "Tum mihi de coelo spargitur ambrosia;"
            },
            {
                "verse": "Haec mihi praeripuit sensus, et amara videndo"
            },
            {
                "verse": "Vulnera dat, lacrimis excubat illa meis."
            }
        ],
        [
            {
                "verse": "Hic me marmoreum faceret deus, hic ego saxum,"
            },
            {
                "verse": "Quod premeret pedibus Fannia dura suis;"
            },
            {
                "verse": "Nam quotiens sacri peteret pia limina templi,"
            },
            {
                "verse": "Per mea membra suum saxea ferret iter,"
            },
            {
                "verse": "Et quotiens festis redeunt sua sacra diebus,"
            },
            {
                "verse": "Limine prodiret conspicienda suo."
            },
            {
                "verse": "Tunc ego, marmoreus quamvis nec sensile saxum,"
            },
            {
                "verse": "Gauderem nitidis ipse premi pedibus;"
            },
            {
                "verse": "Nam nihil est coeli subter regione creatum,"
            },
            {
                "verse": "Quod non delicias norit habere suas."
            },
            {
                "verse": "Quod, siquid venerem Veneris seu spicula nescit,"
            },
            {
                "verse": "Durities artus induat illa meos;"
            },
            {
                "verse": "Et si te biduum cogar caruisse, necesse est"
            },
            {
                "verse": "In speciemque abeat nostra figura rudem."
            },
            {
                "verse": "Una dies tantum est, qua te non, Fannia, vidi,"
            },
            {
                "verse": "Et sine iam videor sensibus esse meis;"
            },
            {
                "verse": "Altera, quam vereor, ne sit lux invida nobis,"
            },
            {
                "verse": "Et sim de nostro nomine pondus iners."
            },
            {
                "verse": "Quicquid ero, merear cum de te, Fannia, maius,"
            },
            {
                "verse": "O saltem strophium possit id esse tuum."
            }
        ],
        [
            {
                "verse": "Nunc hederis sertisque novos innecte corymbos,"
            },
            {
                "verse": "Nunc tua circumdent tempora, Bacche, rosae,"
            },
            {
                "verse": "Nunc viridis flavas suspendat pampinus uvas,"
            },
            {
                "verse": "Ingeminetque novas ebria mensa dapes;"
            },
            {
                "verse": "Nam mea, Parnasi rediens e collibus, audet"
            },
            {
                "verse": "Ludere romanis Calliopea modis,"
            },
            {
                "verse": "Inque choro iuvenum, molli saltante puella,"
            },
            {
                "verse": "Sopitos longo tempore ferre sales,"
            },
            {
                "verse": "Aoniumque movet circum tua pocula plectrum:"
            },
            {
                "verse": "\"Euohe, Bacche, canens, ad tua festa veni.\""
            },
            {
                "verse": "Tu quoque nobilibus pretium iam, laure, poetis,"
            },
            {
                "verse": "Laure, tuum nobis porrige fronde decus;"
            },
            {
                "verse": "Et mea phoebeis ornentur tempora sertis,"
            },
            {
                "verse": "Ut merear nomen vatis habere novi."
            },
            {
                "verse": "Stultus ego, fieri credam qui fronde poetam:"
            },
            {
                "verse": "Non laurus vatem, sed sua Musa facit."
            }
        ],
        [
            {
                "verse": "Iam satis est molli residem lusisse sub umbra,"
            },
            {
                "verse": "Nostraque nympharum scripta tulisse choris;"
            },
            {
                "verse": "Nunc iuvat et fortis troiana in proelia fratres,"
            },
            {
                "verse": "Dardaniosque iterum ducere in arma duces,"
            },
            {
                "verse": "Nunc iuvat et multa foedatum caede Patroclon"
            },
            {
                "verse": "Hectorea raptum commemorare manu,"
            },
            {
                "verse": "Aeacidae ut telo cecidit ferus Hector, ut arcu"
            },
            {
                "verse": "Tabifico Paridis concidit Aeacides,"
            },
            {
                "verse": "Ferveat ut nimium confidens Troilus armis,"
            },
            {
                "verse": "Vulneret incautum thessalis hasta latus,"
            },
            {
                "verse": "Utque Neoptolemi disiecta sit Ilios armis,"
            },
            {
                "verse": "Ut Priamus patrios corruit ante deos."
            },
            {
                "verse": "Scilicet in magnis quaerenda est gloria rebus,"
            },
            {
                "verse": "Hinc veniant capiti laurea serta meo;"
            },
            {
                "verse": "Quod si forte animis respondent carmina nostris,"
            },
            {
                "verse": "Vel Croesi fuerint vilia regna mihi."
            },
            {
                "verse": "Felices nimium fortunatosque poetas,"
            },
            {
                "verse": "Et qui penea tempora fronde tegunt:"
            },
            {
                "verse": "Una dies satis est hominum delere labores,"
            },
            {
                "verse": "Vatibus at certe morte carere datum."
            },
            {
                "verse": "O utinam, et nostri fugiant nigra fata libelli,"
            },
            {
                "verse": "Et sit perpetuo non sine honore rogus;"
            },
            {
                "verse": "O si post cineres et me quoque iactet alunnum"
            },
            {
                "verse": "Umbria, carminibus non inhonora meis,"
            },
            {
                "verse": "Umbria Pieridum cultrix, patria alta Properti,"
            },
            {
                "verse": "Quae me non humili candida monte tulit,"
            },
            {
                "verse": "Vigia quem gelidis placidus circumfluit undis"
            },
            {
                "verse": "Et Nar sulphureis fontibus usque calens,"
            },
            {
                "verse": "Hic ubi me viridi puerum sub valle canentem"
            },
            {
                "verse": "Audiit irrigui coerula nympha loci,"
            },
            {
                "verse": "Atque ait: \"Antra, puer, muscosi fontis et ista"
            },
            {
                "verse": "Tecta petas, en haec quae tibi serta paro;"
            },
            {
                "verse": "Si mecum hoc viridi libeat considere prato,"
            },
            {
                "verse": "Tu mea cura, puer, tu meus ardor eris;"
            },
            {
                "verse": "Hanc tibi nos dabimus, ne sis modo durus amanti,"
            },
            {
                "verse": "Quam dederat nobis Delius ante lyram.\""
            },
            {
                "verse": "Plura locuturam subitus deterruit horror,"
            },
            {
                "verse": "Immersitque suis fontibus illa caput:"
            },
            {
                "verse": "Liber adest, quem maturis vindemia ramis"
            },
            {
                "verse": "Cincta vocat, lateri dolia plena ferens."
            },
            {
                "verse": "Hunc circum Satyri volitant viridesque Napaeae,"
            },
            {
                "verse": "Ebrietasque rubens, et malesanus Amor,"
            },
            {
                "verse": "Ac residens pando vetulus Silenus asello,"
            },
            {
                "verse": "Cui comes a dextra parte Priapus erat."
            },
            {
                "verse": "Tympana pars, alii quatiebant terga iuvenci,"
            },
            {
                "verse": "Pars canit et choreas ducit utraque manu,"
            },
            {
                "verse": "E quibus haec unus lingua titubante ferebat"
            },
            {
                "verse": "(Ut reor a calamis, Pan tegeaeus erat):"
            },
            {
                "verse": "\"Primus devictis rediens Lenaeus ab Indis"
            },
            {
                "verse": "Imposuit capiti serta novella suo,"
            },
            {
                "verse": "Primus pampinea docuit de vite liquorem"
            },
            {
                "verse": "Exprimere et puris dulcia mella favis,"
            },
            {
                "verse": "Primus et instituit plenis convivia mensis"
            },
            {
                "verse": "Insolitasque mero concelebrare dapes;"
            },
            {
                "verse": "Per te blanda venus, per te iucunda voluptas,"
            },
            {
                "verse": "Et sine te lusus deliciaeque iacent,"
            },
            {
                "verse": "Bacche, quies rerum, terror quoque, Bacche, Gigantum,"
            },
            {
                "verse": "Subsidium victis iam prope, Bacche, deis.\""
            },
            {
                "verse": "Hinc Thebas canit et Semelen, interque canendum"
            },
            {
                "verse": "Urceus huic ansa deficiente cadit,"
            },
            {
                "verse": "Quem de more humeris suspensum semper habebat:"
            },
            {
                "verse": "Ille dolet sitiens, praeque pudore tacet."
            },
            {
                "verse": "Ridet turba frequens, imprimis ridet et ipse"
            },
            {
                "verse": "Euchius, at comites indoluere senis."
            },
            {
                "verse": "Sed te dum Phrygiae deterrent classica pugnae,"
            },
            {
                "verse": "Ad veteres lusus, o mea Musa, redis."
            },
            {
                "verse": "Nunquid dura nimis tibi martia castra videntur,"
            },
            {
                "verse": "Otia quae semper deliciasque colis?"
            },
            {
                "verse": "Scilicet in nobis est consuetudo magistra;"
            },
            {
                "verse": "Haec studia, haec artes ingeniosa facit."
            },
            {
                "verse": "Quod si consuesces paulum sudare sub armis,"
            },
            {
                "verse": "Mox tibi fidenti martius ardor erit."
            }
        ],
        [
            {
                "verse": "Ecce novum nobis indicit Cypria bellum,"
            },
            {
                "verse": "Ecce alias in me sumit Amor faculas."
            },
            {
                "verse": "Mater, io, iuvenem quis me tibi dulcibus annis"
            },
            {
                "verse": "Eripit, et moestos ingerit in cineres?"
            },
            {
                "verse": "Nam mea crudeles tetigerunt corda sagittae,"
            },
            {
                "verse": "Atque animam petiit vulneris asperitas."
            },
            {
                "verse": "Mater, io, mea mater, io, succurre dolenti,"
            },
            {
                "verse": "Mater, io, migrat spiritus in tenebras;"
            },
            {
                "verse": "Et tu cara tuo soror o dulcissima fratri,"
            },
            {
                "verse": "Ac per quam fuerat vivere dulce magis,"
            },
            {
                "verse": "Iamque vale, et cineres fratris, germana, repone,"
            },
            {
                "verse": "Curabisque pias funeris exequias."
            },
            {
                "verse": "Cinnama, si insano dilexi semper amore,"
            },
            {
                "verse": "Et placuit prae te foemina nulla mihi,"
            },
            {
                "verse": "O tantum liceat miserae sperare favillae,"
            },
            {
                "verse": "Ut post nostra tuus funera vivat amor."
            },
            {
                "verse": "Quamvis causa meae fueris tu mortis acerbae,"
            },
            {
                "verse": "Crimina non tua sunt, culpa sed est Veneris;"
            },
            {
                "verse": "Nam mihi, quod castam decuit praestare puellam,"
            },
            {
                "verse": "A te servata est semper honesta fides;"
            },
            {
                "verse": "Non pretium mihi te, fulvum non abstulit aurum,"
            },
            {
                "verse": "Quaeque animos capiunt munera magna leves."
            },
            {
                "verse": "Sed quid liventis in me convertitis hydros"
            },
            {
                "verse": "Infaustasque faces, thisiphonea cohors?"
            },
            {
                "verse": "Parcite, crudeles Erebi Ditisque ministrae,"
            },
            {
                "verse": "Et canis, et stygii lurida cymba senis,"
            },
            {
                "verse": "Parcite, non vestrum est manes retinere poetae;"
            },
            {
                "verse": "Elisia est nobis nanque parata domus."
            },
            {
                "verse": "Illic nos nitidi manet aurea Musa Catulli,"
            },
            {
                "verse": "Cuius adhuc etiam Lesbia in ore sonat,"
            },
            {
                "verse": "Cui tantum dicunt hi se debere libelli,"
            },
            {
                "verse": "Quantum nec caro filia blanda patri,"
            },
            {
                "verse": "Quam iuveni ardenti multa cum dote maritam"
            },
            {
                "verse": "Perducit cari coniugis in gremium;"
            },
            {
                "verse": "Illa suo grates persolvit laeta parenti,"
            },
            {
                "verse": "Quod dederit nomen coniugis ac dominae."
            },
            {
                "verse": "O quicunque meum comitati funus, amici,"
            },
            {
                "verse": "Vivite felices commemoresque mei;"
            },
            {
                "verse": "Et siquando novos tulerit Campania vates"
            },
            {
                "verse": "(Nanque illa et domus et patria Pieridum est,"
            },
            {
                "verse": "Illa mihi puero sedem studiumque Camoenae,"
            },
            {
                "verse": "Illa mihi nomen contulit ac dominam),"
            },
            {
                "verse": "Dicite, me iuvenem periisse in amore, meaeque"
            },
            {
                "verse": "Unica quod fuerit foemina causa necis."
            }
        ],
        [
            {
                "verse": "O iucunda mei suspiria nuntia cordis,"
            },
            {
                "verse": "O oculi, nunc iam flumina, non oculi,"
            },
            {
                "verse": "Haec mandata meae constanter ferte puellae,"
            },
            {
                "verse": "Gaudeat, ut solita est, fletibus illa meis."
            },
            {
                "verse": "Sensistine graves, immitis Cinnama, poenas,"
            },
            {
                "verse": "Sensistine meus quam miserandus amor?"
            },
            {
                "verse": "Perfida, me crucias, cum possis sola iuvare;"
            },
            {
                "verse": "Heu heu, nam per te, perfida, nunc morior."
            },
            {
                "verse": "Quam leviter poteras fato subducere amantem:"
            },
            {
                "verse": "Sed moriar; titulus sit mihi mortis Amor."
            },
            {
                "verse": "Si non magna satis periisse in amore puellae,"
            },
            {
                "verse": "Quantulacunque tamen gloria dulcis erit."
            },
            {
                "verse": "Pallidus a misero cessisset corpore languor,"
            },
            {
                "verse": "In vultu si quid dulce notasset amor,"
            },
            {
                "verse": "In verbis si mite aliquid. Spes omnis amantum"
            },
            {
                "verse": "Ex oculis; oculi nil nisi triste ferunt."
            },
            {
                "verse": "Ore arabum nemus inspiras, ver ore remittis,"
            },
            {
                "verse": "Unde tibi nomen, Cinnama, dulce fuit."
            },
            {
                "verse": "Oscula si summis saltem mihi pacta labellis,"
            },
            {
                "verse": "Concessum ambrosio si semel ore frui,"
            },
            {
                "verse": "Languidulis animam poteras tum reddere membris,"
            },
            {
                "verse": "Et nudum inferno me revocare lacu."
            },
            {
                "verse": "Non mala Persephone letum properasset acerbum,"
            },
            {
                "verse": "Non iuveni pallens Styx adeunda foret,"
            },
            {
                "verse": "Non phlegethonteae sentirem incendia ripae,"
            },
            {
                "verse": "Eumenidumque angues, terrificumque canem;"
            },
            {
                "verse": "Sed tecum carae duxissem blanda iuventae"
            },
            {
                "verse": "Tempora, subque tuo factus amore senex."
            },
            {
                "verse": "At tu, sancta Venus, nostro succurre labori,"
            },
            {
                "verse": "Tu dea, tu vati, Cypria, parce tuo:"
            },
            {
                "verse": "Diligat illa suumque et amans suspiret amantem,"
            },
            {
                "verse": "Et iungi cupiat pectora nostra suis,"
            },
            {
                "verse": "Proque meis lacrimis totidem succende favillas,"
            },
            {
                "verse": "Omnia sint illi cognita nostra mala;"
            },
            {
                "verse": "Quem fugit, cupiat, quem non est passa iuvare,"
            },
            {
                "verse": "Nunc amet, uratur sic magis inque dies."
            },
            {
                "verse": "Sancta favet; iamque et placidis arrisit ocellis,"
            },
            {
                "verse": "Aureolumque dedit lux mea basiolum,"
            },
            {
                "verse": "Basiolum, nigra quo me revocavit ab unda"
            },
            {
                "verse": "Atque animam fessis reddidit articulis,"
            },
            {
                "verse": "Quo sine non Arabum silvae, non rura sabaea,"
            },
            {
                "verse": "Ambrosiae spiret nec sine mollis odor."
            },
            {
                "verse": "At tibi servati tanto pro munere vatis"
            },
            {
                "verse": "Sudabunt tepidis thurea dona focis,"
            },
            {
                "verse": "Et tibi cantabit laudes mea tybia; per te"
            },
            {
                "verse": "Cinnama dura prius, Cinnama facta bona est."
            }
        ],
        [
            {
                "verse": "Cum me cogit amor quicquam maledicere de te,"
            },
            {
                "verse": "Dispeream, si non, Cinnama, discrucior;"
            },
            {
                "verse": "Discrucior, verum tanto succendor amore,"
            },
            {
                "verse": "Ut peream, si non, quae velit ira, loquor."
            },
            {
                "verse": "Poena tamen praesto est; nam vix dum lingua locuta est,"
            },
            {
                "verse": "Cum mihi fit subito flebile cordolium,"
            },
            {
                "verse": "Poenitet et caram dictis laesisse puellam,"
            },
            {
                "verse": "Ac misero in lacrimas vertitur ira mihi."
            }
        ],
        [
            {
                "verse": "\"Blanditiis amor est et succo mollior omni,"
            },
            {
                "verse": "Melle quoque est dulci dulcior ac melior."
            },
            {
                "verse": "Hoc condimento coelestis mensa deorum"
            },
            {
                "verse": "Vescitur, iccirco gratior ambrosia est."
            },
            {
                "verse": "Nanque ubi non amor est, ubi non miscentur amoris"
            },
            {
                "verse": "Suavia, nil lauti nilque leporis inest.\""
            },
            {
                "verse": "Haec iuvenes cantent, quibus est Cytherea benigna,"
            },
            {
                "verse": "Nam mihi felle malo tristior et gravior."
            }
        ],
        [
            {
                "verse": "Pauxillum quod amas me, Cinnama, num bene velle"
            },
            {
                "verse": "Plus tibi quamque oculis credis, inepta, meis?"
            },
            {
                "verse": "Non amo te, fateor (quid enim simulare necesse est?)"
            },
            {
                "verse": "Si mihi nec bene vis, nec bene velle cupis."
            }
        ],
        [
            {
                "verse": "Da mihi basiolum, mea Cinnama, quale furenti"
            },
            {
                "verse": "Antehac nulla viro foemina surripuit;"
            },
            {
                "verse": "Cumque meis pariter coniunge labella labellis,"
            },
            {
                "verse": "Pro serpente mihi sit vaga lingua duplex,"
            },
            {
                "verse": "Morsibus in blandis desit dens, murmura desint,"
            },
            {
                "verse": "Exclususque vaga spiritus ex anima."
            },
            {
                "verse": "Lascivum satis est, quod mollis Francia libat,"
            },
            {
                "verse": "Verum hoc aureolum est, Cinnama, basiolum."
            }
        ],
        [
            {
                "verse": "Quingentas solitus cum sis adamare puellas,"
            },
            {
                "verse": "Nunc ab amore tuo quid, Ioviane, vacas?"
            },
            {
                "verse": "An quia difficilem sese tibi Fannia praebet,"
            },
            {
                "verse": "Et rigidos mores forma superba facit?"
            },
            {
                "verse": "Cum tot sint faciles, sit copia mollis amorum,"
            },
            {
                "verse": "Quaere aliquam, tibi quae sponte placere velit,"
            },
            {
                "verse": "Quae tibi se dedat, cui sis et carus ocellus,"
            },
            {
                "verse": "Cui dicas: \"Iam iam Fannia nulla mihi est.\""
            },
            {
                "verse": "Ipsa tibi dicat: \"Mea lux, mea vita, meus flos,"
            },
            {
                "verse": "Liliolumque meum, basiolumque meum,"
            },
            {
                "verse": "Carior et gemmis et caro carior auro,"
            },
            {
                "verse": "Tu rosa, tu violae, tu mihi levis onyx,"
            },
            {
                "verse": "Deliciae cultusque meus, mea gaudia solus,"
            },
            {
                "verse": "Corque meum, et prae te nil iuvat esse meum.\""
            },
            {
                "verse": "Et quingenta simul capiat tunc basia raptim,"
            },
            {
                "verse": "Et sine mente oculos volvat agatque suos,"
            },
            {
                "verse": "Ac, linguam querulo cum suxerit ore trementem,"
            },
            {
                "verse": "Exanimis collo pendeat ipsa tuo."
            },
            {
                "verse": "Tunc dices: \"Amor est succo iucundior omni,"
            },
            {
                "verse": "Dulcior et melle est, suavior ambrosia est;\""
            },
            {
                "verse": "Nec tibi quingentas fuerit sat amasse puellas."
            },
            {
                "verse": "Nil numerus certe, nil in amore valet."
            }
        ],
        [
            {
                "verse": "Sexcentas, age, basiationes"
            },
            {
                "verse": "Da nostro, mea, Compatri, Thalia,"
            },
            {
                "verse": "Quem nos plus oculis amamus unum."
            },
            {
                "verse": "Nanque est dulcior attico liquore,"
            },
            {
                "verse": "Et quem sicaniae tulere cannae,"
            },
            {
                "verse": "Ac nostris prope carior medullis;"
            },
            {
                "verse": "Quando non alius sodalis unquam"
            },
            {
                "verse": "Dilexit magis unicum sodalem,"
            },
            {
                "verse": "Quam nos ipse amat, atque amamus ipsum."
            },
            {
                "verse": "Si non sunt satis hae osculationes"
            },
            {
                "verse": "Fac sint mille ducenties ducentae."
            }
        ],
        [
            {
                "verse": "Antoni, decus elegantiarum"
            },
            {
                "verse": "Atque idem pater omnium leporum,"
            },
            {
                "verse": "Unus te rogat e tuis amicis,"
            },
            {
                "verse": "Cras ad se venias ferasque tecum"
            },
            {
                "verse": "Quantuncunque potes facetiarum,"
            },
            {
                "verse": "Et quicquid fuerit domi iocorum;"
            },
            {
                "verse": "Nam tantum tibi risus apparavit,"
            },
            {
                "verse": "Quantum Democrito diebus octo"
            },
            {
                "verse": "Profundi satis et super fuisset;"
            },
            {
                "verse": "Quod tecum patulo cupit palato"
            },
            {
                "verse": "Perridere suapte risione,"
            },
            {
                "verse": "Condita levitate ineptiisque."
            }
        ],
        [
            {
                "verse": "Uxoris nitidae beate coniux"
            },
            {
                "verse": "Cunctis coniugibus beatiorque,"
            },
            {
                "verse": "Quid sentis, age, de meo libello"
            },
            {
                "verse": "Nobis dissere. Nunquid a Catullo"
            },
            {
                "verse": "Quenquam videris esse nequiorem,"
            },
            {
                "verse": "Aut qui plus habeat procacitatis,"
            },
            {
                "verse": "Non dico tamen elegantiorem?"
            },
            {
                "verse": "Sed certe meus hic libellus unum"
            },
            {
                "verse": "Doctum post sequitur suum Catullum"
            },
            {
                "verse": "Et Calvum veteremque disciplinam."
            },
            {
                "verse": "Non multo minor est novis poetis."
            },
            {
                "verse": "Saltat versiculis canens minutis"
            },
            {
                "verse": "Hoc, quod non sonuere mille ab annis"
            },
            {
                "verse": "Musarum citharae et Lyaei puellae."
            },
            {
                "verse": "Qui si evadere putidam culinam"
            },
            {
                "verse": "Et tegmen poterit negare thynnis,"
            },
            {
                "verse": "Fetentes neque vestiet siluros,"
            },
            {
                "verse": "Studebit pueris placere ineptis,"
            },
            {
                "verse": "Siqui Castaliae specus liquores"
            },
            {
                "verse": "Parnasi nequedum bibere fontis;"
            },
            {
                "verse": "Doctas sed fugiet manus virorum"
            },
            {
                "verse": "Et qui Castalio sinu recumbunt,"
            },
            {
                "verse": "Contentus, Miniate, si molestus"
            },
            {
                "verse": "Non sit vel tibi, vel tuae Cicellae."
            }
        ],
        [
            {
                "verse": "Antonine cinaedule,"
            },
            {
                "verse": "Huc ad nos redeas, nanque per Herculem"
            },
            {
                "verse": "Istas turpiculas nates,"
            },
            {
                "verse": "Si te prenderimus, iam usque adeo malis"
            },
            {
                "verse": "Virgis exagitabimus,"
            },
            {
                "verse": "Ut par sit sceleri supplicium tuo."
            },
            {
                "verse": "Audes tu media via,"
            },
            {
                "verse": "Me praesente, meae comminitarier?"
            },
            {
                "verse": "Audes tu niveas rosas"
            },
            {
                "verse": "E nostrae gremio tollere Cinnamae?"
            },
            {
                "verse": "Post haec tam male pallium"
            },
            {
                "verse": "Nixus surripere, atque in teneris manus"
            },
            {
                "verse": "Immiscere papillulis?"
            },
            {
                "verse": "Quod si compulerit me furor improbus,"
            },
            {
                "verse": "Disces postmodo quid siet"
            },
            {
                "verse": "Tam bellas manibus tangere foeminas."
            }
        ],
        [
            {
                "verse": "Vicini, moneo bene ac pudice"
            },
            {
                "verse": "Servetis mihi vos meam puellam,"
            },
            {
                "verse": "Ne se conferat ad suos amicos,"
            },
            {
                "verse": "Quos omnes amat impotente amore,"
            },
            {
                "verse": "Nec mirum, quia mentulatiores;"
            },
            {
                "verse": "Quin et si cupitis probi videri,"
            },
            {
                "verse": "Tales passeribus salaciores"
            },
            {
                "verse": "Longe a coniugibus movete vestris;"
            },
            {
                "verse": "Et tu, si sapis, o puella nequam,"
            },
            {
                "verse": "Istos desere pessimos amicos"
            },
            {
                "verse": "Et mecum maneas bona et pudica;"
            },
            {
                "verse": "Nam iuro tibi per tuam Serapim,"
            },
            {
                "verse": "Tecum continuas iacere noctes"
            },
            {
                "verse": "In multa recubans fututione."
            }
        ],
        [
            {
                "verse": "O solatiolum meum, Perilla,"
            },
            {
                "verse": "Dic: quid Cinnama nostra rure fecit"
            },
            {
                "verse": "Hos sex continuos dies? Valetne?"
            },
            {
                "verse": "Nam quidam mihi pessimus cinaedus"
            },
            {
                "verse": "Dixit quod tenerum pedem catella,"
            },
            {
                "verse": "Dum ludit nimium, procace morsu"
            },
            {
                "verse": "Illi presserat, et domi manebat"
            },
            {
                "verse": "Exspectans medicos ab urbe missos."
            },
            {
                "verse": "Quare te rogo per tuos ocellos,"
            },
            {
                "verse": "Illos praevenias probeque cures,"
            },
            {
                "verse": "Ne qua se nimium licentiosos"
            },
            {
                "verse": "Praestent, dum cupiunt boni videri;"
            },
            {
                "verse": "Nam bracis sine, pallio tumenti,"
            },
            {
                "verse": "Manu vix retinent utraque penes"
            },
            {
                "verse": "Infestos pueris puellulisque."
            }
        ],
        [
            {
                "verse": "Non sunt carmina, sed cacationes,"
            },
            {
                "verse": "Quae se scribere iactat Utricellus;"
            },
            {
                "verse": "Est merdosius omnibus latrinis,"
            },
            {
                "verse": "Quod se scribere iactat Utricellus."
            },
            {
                "verse": "Obtura miserum, Camoena, nasum,"
            },
            {
                "verse": "Ne te carmina tam cacata laedant."
            },
            {
                "verse": "O merdosa poemata, o quid unquam"
            },
            {
                "verse": "Erit vel fuit his magis cacatum?"
            },
            {
                "verse": "Quamprimum medicos, mei sodales,"
            },
            {
                "verse": "Ad me ducite; nam maligna febris"
            },
            {
                "verse": "Dudum me tenet. Ut dii deaeque"
            },
            {
                "verse": "Isti dent mala multa, qui nec unquam"
            },
            {
                "verse": "Scribit carmina, sed cacationes."
            }
        ],
        [
            {
                "verse": "Irata est quotiens mihi, puella"
            },
            {
                "verse": "Tristis me vocat aridum poetam,"
            },
            {
                "verse": "Et lassum minima fututione,"
            },
            {
                "verse": "Indoctum veneris, malique penis."
            },
            {
                "verse": "Post haec in triviis, in ore vulgi,"
            },
            {
                "verse": "Irridentibus omnibus puellis,"
            },
            {
                "verse": "Dicit tam male me esse mentulatum,"
            },
            {
                "verse": "Quam vel pumilio puerve trimus."
            },
            {
                "verse": "Quam ob rem constitui meas querelas"
            },
            {
                "verse": "Deferre ad Venerem, inque ius vocare."
            },
            {
                "verse": "Nam quis tam patiens amator esset?"
            },
            {
                "verse": "Quod si sensero ius mihi negari,"
            },
            {
                "verse": "Hellespontiacum deum precabor,"
            },
            {
                "verse": "Partes suscipiat meas, velitque"
            },
            {
                "verse": "Pro me, quod minimum facillimumque est,"
            },
            {
                "verse": "Ulcisci facinus manu severa."
            }
        ],
        [
            {
                "verse": "Iuli, pars animae secunda nostrae,"
            },
            {
                "verse": "Quid non me pateris meas Camoenas"
            },
            {
                "verse": "Omnes proiicere ignibus cremandas,"
            },
            {
                "verse": "Quarum depereunt graves labores,"
            },
            {
                "verse": "Et perdo miseras subinde chartas?"
            },
            {
                "verse": "Nam quanvis veterum diesque noctesque"
            },
            {
                "verse": "Evolvam monumenta Iuliorum,"
            },
            {
                "verse": "Attritique adeo mei libelli,"
            },
            {
                "verse": "Ut nil a solea deesse credas,"
            },
            {
                "verse": "Semper nostra tamen Thalia friget;"
            },
            {
                "verse": "Cuius nequitias ineptiasque"
            },
            {
                "verse": "Nolis laedere, vel putare nullas,"
            },
            {
                "verse": "Nec me sordidulum voces poetam,"
            },
            {
                "verse": "Si non, posthabito facetiarum"
            },
            {
                "verse": "Lusu, carminibus vacem severis."
            },
            {
                "verse": "Nam, cum desierint graves Catones"
            },
            {
                "verse": "Et sint tempora Busuluniana,"
            },
            {
                "verse": "Aequum quis putet esse laude sacra"
            },
            {
                "verse": "Scelestos celebrare Tarracones?"
            }
        ]
    ]
}