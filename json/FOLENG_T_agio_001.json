{
    "author": "Teofilo Folengo",
    "title": "agiomachia",
    "url": "http://www.poetiditalia.it/texts/FOLENG_T|agio|001",
    "text": [
        [],
        [
            {
                "verse": "passio Andreae Apostoli"
            }
        ],
        [
            {
                "verse": "Sat gerras, satis et nugas: nunc arma, furores,"
            },
            {
                "verse": "Eumenidumque luem; diras Phlegethontis et iras"
            },
            {
                "verse": "Musa canes; tu gesta, canes queis, fulget Olympus,"
            },
            {
                "verse": "Quasque Redemptoris pugiles meruere, coronas"
            },
            {
                "verse": "Expones orbi; lacrymis tu gaudia miscens,"
            },
            {
                "verse": "Infandas caedes, sparsosque cruore triumphos"
            },
            {
                "verse": "Innocuo releges. nunc Phoebi carpere flamen,"
            },
            {
                "verse": "Castalidumque sacras labiis attingere lymphas"
            },
            {
                "verse": "Musa tibi est opus. at quid ego? hinc procul ite sorores,"
            },
            {
                "verse": "Hinc et Apollo procul, vestrum mea fistula plectrum"
            },
            {
                "verse": "Respuit. ipsa dolos Orci stygiumque Acheronta"
            },
            {
                "verse": "Dum canet, astricolum dum grandia facta (pavescunt"
            },
            {
                "verse": "Queis dirae) pandet, vos tantum caelica tecta"
            },
            {
                "verse": "Quae colitis, plantisque polum calcatis eburnum,"
            },
            {
                "verse": "Vos inquam, angelicae mentes, modo deprecor ingens"
            },
            {
                "verse": "Quod citharae robur praestetis, ut effera possim"
            },
            {
                "verse": "Bella recensere, et caeli contexere palmas."
            },
            {
                "verse": "Vix in Christicolas almi descenderat aura"
            },
            {
                "verse": "Spiritus, et casto firmarat pectora amore"
            },
            {
                "verse": "Spes, Fidesque, Trias toto cum lucet in orbe"
            },
            {
                "verse": "Sacra; Redemptorem pleno depredicat ore"
            },
            {
                "verse": "Coetus apostolicus, prognatum Virginis alvo;"
            },
            {
                "verse": "Lethales mundo de protoparentibus ortas"
            },
            {
                "verse": "Expungunt sortes, nostras et sanguine Christi"
            },
            {
                "verse": "Ablutas aiunt animas, initamque fuisse"
            },
            {
                "verse": "Quam quisque optabat trino cum Numine pacem."
            },
            {
                "verse": "Utque fides robur teneat, miracula fiunt"
            },
            {
                "verse": "Plurima, natura tristante, mirante sophia."
            },
            {
                "verse": "Ore uno at variis numerant magnalia linguis"
            },
            {
                "verse": "Caelica, stelliferi et penetrant arcana senatus."
            },
            {
                "verse": "Hos Persae Assirii Parthi Cretes Rhodiique"
            },
            {
                "verse": "Sarmatus Ausonius Gallus cum Teutone Graius"
            },
            {
                "verse": "Indus Iberus Arabs Getullus Scyha Britannus"
            },
            {
                "verse": "Fronte stupent gelida, arrecta mirantur et aure."
            },
            {
                "verse": "Iam claudi currunt, caecique vident et amicum"
            },
            {
                "verse": "Defuncti ad solem tetris revocantur ab umbris."
            },
            {
                "verse": "Iamque magi occumbunt, moestus pallescit aruspex"
            },
            {
                "verse": "Vatesque obscuris timidi occultantur in antris."
            },
            {
                "verse": "Sic Deus in cruce suffixus fulgescit in orbe,"
            },
            {
                "verse": "Sic de Cocyto propria virtute triumphans,"
            },
            {
                "verse": "Ad se convertit gentes populosque feroces."
            },
            {
                "verse": "Sic Christo sacra thura ferunt, sic Numen adorant"
            },
            {
                "verse": "A quo, per quod, et in quo terra creantur et aether."
            },
            {
                "verse": "Tu prostrata solo delubra profana videres;"
            },
            {
                "verse": "Tu magnum Phoebi tripodem, flammasque perennes"
            },
            {
                "verse": "Calcari pedibus; divos contemnit inanes"
            },
            {
                "verse": "Uxor cum sponso: pueri innuptaeque puellae"
            },
            {
                "verse": "Infames Venerem, Iunonem, Pallada, Martem"
            },
            {
                "verse": "Indignumque Iovem vocitant, cum sydera adusque"
            },
            {
                "verse": "Virginis extollant sobolem, cui certa salutis"
            },
            {
                "verse": "Spes referebatur. quid plura? altaria vino"
            },
            {
                "verse": "Et vivo redolere Deo: mendacia ubique"
            },
            {
                "verse": "Etnica, et ire magis pessum. vetus error abibat"
            },
            {
                "verse": "Sensim pectoribus, cum Iuppiter aethere pulsus,"
            },
            {
                "verse": "Gens ubi prisca olim misere decepta locarat,"
            },
            {
                "verse": "Indoluit, graviterque animos accensus ob iram est,"
            },
            {
                "verse": "Iura amissa fremens, et tot venerata per annos"
            },
            {
                "verse": "Numina contemni e sceptro violenter abacti."
            },
            {
                "verse": "Nec mora; dispersum vario ciet orbe Deorum"
            },
            {
                "verse": "Vulgus in excelsam Tarpeiae virginis arcem,"
            },
            {
                "verse": "Arcem terrorem, populis, collemque superbum"
            },
            {
                "verse": "Barbaricis spoliis, auroque, potentia quondam"
            },
            {
                "verse": "Quo romana alto deiectos culmine Reges"
            },
            {
                "verse": "Ante triumphales palmae spectacula currus"
            },
            {
                "verse": "Saepius invexit, tumidum victore sedente."
            },
            {
                "verse": "Turbidus ora ferens tunc sic Saturnius infit:"
            },
            {
                "verse": "Crebre equidem, Divi, iussi, res si qua poposcit,"
            },
            {
                "verse": "Acciri laetos, nec nostra edicta querentes."
            },
            {
                "verse": "Haud tamen ulla, pater simul est in Tartara missus,"
            },
            {
                "verse": "Orbibus annorum tot iam volventibus, unquam"
            },
            {
                "verse": "Incidit hac causa gravior, nec dignior omni"
            },
            {
                "verse": "Concilio. neque enim curanda aliena feruntur,"
            },
            {
                "verse": "In Veneris natum vel quam sit coniugis aequa"
            },
            {
                "verse": "Ira meae, aut Paphiae questus, muliebria bella."
            },
            {
                "verse": "Quin mea res agitur, nec fas dispendia nostra"
            },
            {
                "verse": "Vos, mea progenies, nostri pars maxima, posse"
            },
            {
                "verse": "Nescire. in commune nocet vis, impetit omneis."
            },
            {
                "verse": "Quam laetum regnare fuit, quam grata potestas"
            },
            {
                "verse": "Dum licuit, tam moesta dolor nunc asperat ingens"
            },
            {
                "verse": "Pectora, sollicitam rapit indignatio mentem."
            },
            {
                "verse": "Vix potis effari sum, vix promere lapsus"
            },
            {
                "verse": "Indignos superum. quid enim infelicius usquam est,"
            },
            {
                "verse": "Aut gravius? Norunt Darius Cyrusque tyranni,"
            },
            {
                "verse": "Clarus et immodicis opibus regnoque superbus"
            },
            {
                "verse": "Craesus, et invasor siculae Dionysius aulae."
            },
            {
                "verse": "Tum Iugurtha, Siphax ac Perses denique quotquot"
            },
            {
                "verse": "Culmina in haec, nobis praesentibus, intulit olim"
            },
            {
                "verse": "Martia gens rigidis insignes terga catenis."
            },
            {
                "verse": "Ergo etiam fortuna hominum nos casibus ausa"
            },
            {
                "verse": "Aequare, et Divos simili convolvere sorte?"
            },
            {
                "verse": "Nam quis iam solitos altaribus addat honores?"
            },
            {
                "verse": "Nostra quis accersat iam votis Numina posthac,"
            },
            {
                "verse": "Pallidus aut iuret? cumuletque intacta per aras"
            },
            {
                "verse": "Munera? fulmineos quis palleat aetheris ignes?"
            },
            {
                "verse": "Siccine nos tandem mortali urgemur ab hoste?"
            },
            {
                "verse": "At neque centimanus Briareus, non Coeus, et ingens"
            },
            {
                "verse": "Enceladus, quem motantem latus Aetna subinde"
            },
            {
                "verse": "Deprimit, imposita aut quem lata mole coercens,"
            },
            {
                "verse": "Vix domat Inarimis quassantem terga, Typheus;"
            },
            {
                "verse": "Non Othus insequitur placidos, ferus aut Ephialtes,"
            },
            {
                "verse": "Anguipedes fratres, torvique, et in astra minantes"
            },
            {
                "verse": "Vertice, et infensae proles temeraria Terrae,"
            },
            {
                "verse": "Ter tribus ausa gradum sibi fingere montibus, Ossae"
            },
            {
                "verse": "Pelion imponens, atque Ossan rursus Olympo,"
            },
            {
                "verse": "In superas sedes, defensas fulimine iusto."
            },
            {
                "verse": "Nunc obscura cohors, et inops, alta obsita sorde"
            },
            {
                "verse": "Vexat, et audaci traducit Numina lingua."
            },
            {
                "verse": "Iamque adeo Ledaeus olor, niveusque Iuvencus"
            },
            {
                "verse": "Obiicitur vulgo, repetuntur et aureus imber,"
            },
            {
                "verse": "Praedaque dardania, ac triplices sine lumine noctes."
            },
            {
                "verse": "Haud minus interea carpuntur vestra per orbem,"
            },
            {
                "verse": "Facta, nec aetherii reverentia nominis usquam est."
            },
            {
                "verse": "Indecores sugillat anus, puerisque petulcis"
            },
            {
                "verse": "Fabula iactamur humilis per compita plebis."
            },
            {
                "verse": "Quid, quod et addictae, ac multo cum thure litantes"
            },
            {
                "verse": "Descivere urbes ingratis ausibus ultro?"
            },
            {
                "verse": "Ipsa mei, infandum, vagitus conscia primi,"
            },
            {
                "verse": "Multo septa mari, centenisque urbibus ampla,"
            },
            {
                "verse": "Creta, animos vertit. mediis Nasamones arenis"
            },
            {
                "verse": "Hirsutum sprevere pecus. iam deficit Elis,"
            },
            {
                "verse": "Terrarum et medium Delphi, Lacedaemon, Athenae,"
            },
            {
                "verse": "Argivique lares, Aegyptus Anubidis ara."
            },
            {
                "verse": "Cyrrha, Rhodus, Samus, et Cypri mollissima tecta"
            },
            {
                "verse": "In cruce suppliciter suffixi numen adorant."
            },
            {
                "verse": "En studia in populos, en nostrae praemia curae."
            },
            {
                "verse": "Indignas has ergo vices, ludibria Divi"
            },
            {
                "verse": "Tanta feremus adhuc? et dissimulabimus aequo"
            },
            {
                "verse": "Hanc iacturam animo? nec tandem ignava doloris"
            },
            {
                "verse": "In iustam exacuet stimulus praecordia bilem?"
            },
            {
                "verse": "Excussus caelo, terraque, horrenda movebo"
            },
            {
                "verse": "Tartara, et offensis poenarum perfidus orbis"
            },
            {
                "verse": "Sat dabit, ac nostras multatus sentiet iras."
            },
            {
                "verse": "Haec dicens, Maia genitum vocat ore tonanti:"
            },
            {
                "verse": "Vade, ait, et fratri moderanti tertia Regna,"
            },
            {
                "verse": "Regna tenebrarum, tristi resonantia planctu,"
            },
            {
                "verse": "Sedibus eiectos superos, irrisaque Terris"
            },
            {
                "verse": "Numina ab ingratis refer, et communia damna,"
            },
            {
                "verse": "Quo mihi in aetherias ultrices protinus auras"
            },
            {
                "verse": "Excitet Eumenides, horrentes colla colubris."
            },
            {
                "verse": "Adsit ab extremo discordia diva recessu"
            },
            {
                "verse": "Una, Erebi, propriis carpens sua viscera palmis."
            },
            {
                "verse": "Illae principibus stillent furiale venenum."
            },
            {
                "verse": "Corda agitent odiis pro maiestate Deorum,"
            },
            {
                "verse": "Sectantum ut variis passim nova sacra, trucident"
            },
            {
                "verse": "Corpora suppliciis, Urbisque severa per orbem"
            },
            {
                "verse": "Iussa tonent dominae, cogantque redire rebelles."
            },
            {
                "verse": "Haec, Natura pios animis quos sedula motus"
            },
            {
                "verse": "Inseruit, demat, pietatis nomina nusquam."
            },
            {
                "verse": "Inter mortales serat aspera crimina tantum"
            },
            {
                "verse": "Dissidii, studiisque animos irritet acerbis."
            },
            {
                "verse": "Sanguinis arcta secet vincla, affectuque parentes"
            },
            {
                "verse": "Exuat, ausa sequi galilaei dogma Magistri"
            },
            {
                "verse": "Pignora commonstrent. contra trahat ante tribunal"
            },
            {
                "verse": "Natus deprensos, nec prodere voce sororem"
            },
            {
                "verse": "Addubitet frater, fratres arcessat et illa."
            },
            {
                "verse": "Coniugii stet nulla fides, sit coniugis index"
            },
            {
                "verse": "Coniux. iam valeat iucundum, et dulce recedat"
            },
            {
                "verse": "Foedus amicitiae, Pyladen manifestet Orestes,"
            },
            {
                "verse": "Nec ius hospitii maneat pro numine nostro."
            },
            {
                "verse": "Paret Atlantiades iussu genitoris, et alas"
            },
            {
                "verse": "Annectit plantis, et in aethera surgit apertum."
            },
            {
                "verse": "Despicit, alta secans, montes, terrasque iacentes,"
            },
            {
                "verse": "Et liquidos campos, et plenis flumina ripis."
            },
            {
                "verse": "Est locus ad Sparten, alta caligine mersus,"
            },
            {
                "verse": "Pallentes nautas qua territat unda Maleae,"
            },
            {
                "verse": "Taenarus horrificae fauces, ac ianua Ditis."
            },
            {
                "verse": "Amphitrioniadem perhibent hac Cerberum olim"
            },
            {
                "verse": "Colla adamanteis constrictum trina catenis"
            },
            {
                "verse": "Multa reluctantem, fugientem et lumina Phoebi,"
            },
            {
                "verse": "Invisas tandem superas traxisse sub auras,"
            },
            {
                "verse": "Atque ideo rictu, horrendum latrasse trifauci"
            },
            {
                "verse": "Dicitur, et rabidas sparsisse in gramina spumas"
            },
            {
                "verse": "Cotibus in duris surgentia, nomen adepta"
            },
            {
                "verse": "Inde aconita ferunt tetricis accepta novercis."
            },
            {
                "verse": "Dirigit huc cursum Cyllenius ales ab alto"
            },
            {
                "verse": "Sidens, amphractusque cavos, imosque recessus"
            },
            {
                "verse": "Cernuus ingreditur, penetratque in limina prima."
            },
            {
                "verse": "Vix ibi remigium tollit, pressante volatum"
            },
            {
                "verse": "Aere, perque Stygem sublustri lumine fertur."
            },
            {
                "verse": "Ast ubi sulphurei venit Phlegethontis ad amnem,"
            },
            {
                "verse": "Aspicit errantem nullo rectore per undas"
            },
            {
                "verse": "Forte fatiscentem lembum, qui ex orbe catervas"
            },
            {
                "verse": "Littus in ulterius magnas transferre solebat."
            },
            {
                "verse": "Incomposta iacent vela, abiectique rudentes,"
            },
            {
                "verse": "Effractus temo, fluitant in gurgite remi."
            },
            {
                "verse": "Ipse gubernator manibus post terga revinctis"
            },
            {
                "verse": "Haerebat fixus scopulo, cui plurima vestit"
            },
            {
                "verse": "Canicies impexa caput, longo obsita sordent"
            },
            {
                "verse": "Ora situ, tristi manabant lumina rore."
            },
            {
                "verse": "Tunc his Mercurius compellat vocibus ultro:"
            },
            {
                "verse": "Nam quae causa Charon, quae culpa nefanda merentem"
            },
            {
                "verse": "Impulit in fraudem, et nodis coniecit ahenis?"
            },
            {
                "verse": "Cur squalent vultus, ac moestus defluit imber?"
            },
            {
                "verse": "Ac velut alta pater suspiria carpit ab imo,"
            },
            {
                "verse": "Cui pridem extinctae succurrit prolis imago;"
            },
            {
                "verse": "Haud aliter senior demissa fronte praefatur:"
            },
            {
                "verse": "Atlantis facunde nepos cur rumpere vocem"
            },
            {
                "verse": "Cogis, et indignos duplicas scitando dolores?"
            },
            {
                "verse": "Non scelus admissum, verum inclementia sortis"
            },
            {
                "verse": "Evertit miserum, atque immani perculit ictu."
            },
            {
                "verse": "Usque adeo Dea saeva loco dominatur in omni"
            },
            {
                "verse": "Omnia, iure suo late Rhamnusia miscens."
            },
            {
                "verse": "Illa diu postquam genus irrequieta volucri"
            },
            {
                "verse": "Versavit, lusitque rota mortale, potentes"
            },
            {
                "verse": "Est aggressa Deos, et in invia regna malignum"
            },
            {
                "verse": "Improba rupit iter, nostrumque hortata Tyrannum"
            },
            {
                "verse": "Implicat immeritum vinclis, ea crimina fingens,"
            },
            {
                "verse": "Quae quondam, cum magnum Alciden, et Thesea fidum,"
            },
            {
                "verse": "Pirothoumque tuli tranare haec nigra fluenta."
            },
            {
                "verse": "Fortior iis etenim, ac longe praestantior umbra"
            },
            {
                "verse": "In caligantes ausa est descendere lucos"
            },
            {
                "verse": "Nuper ab orbe. Iubar, multumque et numen in illa."
            },
            {
                "verse": "Extimui, fateor, nec sat sibi constitit alta"
            },
            {
                "verse": "Mens specie superata, manus cecidere, nec ulla"
            },
            {
                "verse": "Tendenti ratione moras obtendere quivi,"
            },
            {
                "verse": "Quam nec terrifici amphractus, nec torva sub ipso"
            },
            {
                "verse": "Vestibulo variis vetuissent monstra figuris."
            },
            {
                "verse": "Cerberus horrendo defendens Regna latratu"
            },
            {
                "verse": "Concidit aspectu, et cauda blanditus eunti est."
            },
            {
                "verse": "Quin etiam ipse aulae Pluton regnator avernae"
            },
            {
                "verse": "Palluit adventus inopinos, terruit illum"
            },
            {
                "verse": "Fama procul tantum, at tunc consternatus ab alta"
            },
            {
                "verse": "Sede ruit, tardas ubi vox est lata per auras:"
            },
            {
                "verse": "\"Pandite, quo subeat Rex inclytus, ostia Manes"
            },
            {
                "verse": "Continuo haec duri.\" sed enim cunctantibus illis,"
            },
            {
                "verse": "Regia concrepuit mox pulsibus aerea quinis,"
            },
            {
                "verse": "Ferratique ruunt postes, et robora vectis"
            },
            {
                "verse": "Victa labant. tum immania protinus antra,"
            },
            {
                "verse": "Et chaos aeternum, atque alti patuere recessus."
            },
            {
                "verse": "Lumine et immisso patefactae ex fraude rapinae"
            },
            {
                "verse": "Antiqua coram. violenti denique rapta"
            },
            {
                "verse": "Sceptra manu. sese Rhadamantus et Aeacus abdunt"
            },
            {
                "verse": "Qua magis in praeceps vallis contendit averna."
            },
            {
                "verse": "Aspera tum fora cessarunt, ac triste Tribunal"
            },
            {
                "verse": "Iustitio indicto. tunc intermissa parumper"
            },
            {
                "verse": "Supplicia a miseris, et verbera dura quierunt,"
            },
            {
                "verse": "Certatim caeleste iubar vitantibus umbris."
            },
            {
                "verse": "At Victor spolia ampla ferens, et amica tenebris"
            },
            {
                "verse": "Tristibus eripiens prius agmina, in aethera purum"
            },
            {
                "verse": "Hinc abiit, superis postquam, lux tertia fulsit."
            },
            {
                "verse": "Talia dicta senem memorantem, et plura volentem"
            },
            {
                "verse": "Addere, Mercurius media inter verba reliquit,"
            },
            {
                "verse": "Ut iussit dolor, et patrui ad fumantia pergit"
            },
            {
                "verse": "Tendere tecta trucis, ferat ut mandata parentis."
            },
            {
                "verse": "Illum instaurantem labefacta offendit avernae"
            },
            {
                "verse": "Limina forte domus, revocantemque agmina fusa,"
            },
            {
                "verse": "Atque recensentem proprias in proelia vires."
            },
            {
                "verse": "Explicat Interpres data iussa, aversaque Divis"
            },
            {
                "verse": "Saecula, nec solitas colier mortalibus aras."
            },
            {
                "verse": "Hic magis exarsit victi violentia Regis,"
            },
            {
                "verse": "Quem sua germanique duplex iniuria adurit,"
            },
            {
                "verse": "Hortaturque paris molimina iungere belli."
            },
            {
                "verse": "Ergo impacatas magis efferat ante sorores,"
            },
            {
                "verse": "Cerbeream elapsam quibus adiicit ore cruento"
            },
            {
                "verse": "Spumamque, rabiemque trucem, torvosque latratus,"
            },
            {
                "verse": "Perque comas, et colla nigras cumulavit Echidnas,"
            },
            {
                "verse": "Atque malum virus serpentibus addidit atris."
            },
            {
                "verse": "E mediis sed rapta rogis hastilia dextris"
            },
            {
                "verse": "Ferre dat, hinc dictis feralibus instruit aures."
            },
            {
                "verse": "Tum sua sanguineis lacerantem pectora palmis"
            },
            {
                "verse": "Discordem ciet ille Deam, quam plurima munit"
            },
            {
                "verse": "Lorica. humani pestis sitibunda cruoris"
            },
            {
                "verse": "Egreditur quam dira cohors vestigia calcans"
            },
            {
                "verse": "Consequitur, laterique haeret, asperrima primum"
            },
            {
                "verse": "Saevities, stillans ostentans sanguine ferrum."
            },
            {
                "verse": "Inde Tumor subit, ereptaque Superbia fronte,"
            },
            {
                "verse": "Ambitiosus Honor iuxta, mox improba gressus"
            },
            {
                "verse": "Tendit Avaritia. at pariter vestigia figunt"
            },
            {
                "verse": "Discolor insignit quam tegmen Opinio lyncis,"
            },
            {
                "verse": "Atque Superstitio rugosa, et vertice cano."
            },
            {
                "verse": "Ultima vix comites aequat, vix membra movebat"
            },
            {
                "verse": "Anxia Formido, riphaeo frigore pallens."
            },
            {
                "verse": "Tale, per amphractos stygios Atlanticus heros"
            },
            {
                "verse": "Agmen, iter properans, ductabat ad aetheris auras."
            },
            {
                "verse": "Postquam taenareos aditos superavit, et Orci"
            },
            {
                "verse": "Ostia, Romulidum sese vergebat ad urbem."
            },
            {
                "verse": "Olli sanguineam pallam succincta Megera"
            },
            {
                "verse": "Maxima dirarum, medio stetit aggere, et infit:"
            },
            {
                "verse": "Hic mihi tartarei fas est complere Tyranni"
            },
            {
                "verse": "Iussa palestinas cogentia visere sedes,"
            },
            {
                "verse": "Sedes cognatas, ac dudum foedere certo"
            },
            {
                "verse": "Adiunctas. illic incendia volvere prima,"
            },
            {
                "verse": "Illic prima novi conamina ponere belli."
            },
            {
                "verse": "Dixit, et igniferas super aera substulit alas,"
            },
            {
                "verse": "Immensosque maris tractus terraeque volatu."
            },
            {
                "verse": "Fulmineo legit, ac Syriae contendit in oras."
            },
            {
                "verse": "Continuo adversa properabat parte per altum"
            },
            {
                "verse": "Aethera Livor edax, quem quondam ardentibus illa"
            },
            {
                "verse": "Ditis protulerat thalamis, gelidoque sub antro"
            },
            {
                "verse": "Sanguine vipereo, simul artubus horrida partum"
            },
            {
                "verse": "Paverat humanis infandum, nec tamen unquam"
            },
            {
                "verse": "Impia par corpus dederant alimenta voraci."
            },
            {
                "verse": "Semper in ore sedet macies, et pallida semper"
            },
            {
                "verse": "Exurit facies, quam tempore luridus omni"
            },
            {
                "verse": "Contristat color. interius se torva recondunt"
            },
            {
                "verse": "Lumina, utrique quidem monstrum conforme parenti."
            },
            {
                "verse": "Terraram is cunctum nuper lustraverat orbem,"
            },
            {
                "verse": "Ignificis passim studiis mortalia miscens."
            },
            {
                "verse": "Praecipue ille tamen regalia tecta pererrans,"
            },
            {
                "verse": "Sparserat incautas virus furiale per aures."
            },
            {
                "verse": "At tunc e dominae remeabat moenibus urbis"
            },
            {
                "verse": "Forte sua, matri cum se tulit obvius aiens:"
            },
            {
                "verse": "Tanta ne te genitrix tenuere oblivia nati,"
            },
            {
                "verse": "Stirpis, ut hebraicae regnum, solimosque penates"
            },
            {
                "verse": "Me sine, dura, petas? illic mihi cognita sedes,"
            },
            {
                "verse": "Antiquique lares, proprias ibi fiximus aedes."
            },
            {
                "verse": "Sic ait, et lateri materno filias haesit."
            },
            {
                "verse": "Tum simul intendunt, pariterque per aethera currunt."
            },
            {
                "verse": "Et iam rura procul victricibus insita palmis,"
            },
            {
                "verse": "Fertilis arva plagae, et sudantes balsama silvas"
            },
            {
                "verse": "Thuriferumque vident nemus, atque ubi maximus olim."
            },
            {
                "verse": "Rex hominum divumque pater, qui temperat omnia"
            },
            {
                "verse": "Ac regit imperiis late, sublime pependit."
            },
            {
                "verse": "Moxque propinquarunt colli, qui proximus urbi"
            },
            {
                "verse": "Instabat Solimis, divino funere claris."
            },
            {
                "verse": "Moenia ut ingressi, medias Dea saeva per umbras"
            },
            {
                "verse": "Ostentant qua celsa minas solomonia crebras"
            },
            {
                "verse": "Templa, orbis septena inter spectacula quondam,"
            },
            {
                "verse": "Advolat, inseditque locum, quo callidus, arte"
            },
            {
                "verse": "Confisus stygia, humana sub veste, Tonantem"
            },
            {
                "verse": "Subvehere est ausus tentator, pectore volvens"
            },
            {
                "verse": "Ambiguos aestus, et sceptrum perdere raptum."
            },
            {
                "verse": "Extemplo Mystas crudelis miscet Erinnys,"
            },
            {
                "verse": "Desuper, inspirans rabiem, insanumque furorem"
            },
            {
                "verse": "Contra Christicolas, quanto phoebea sacerdos"
            },
            {
                "verse": "Daemone agebatur, casus consulta futuros."
            },
            {
                "verse": "Postiferos eadem mediam iaculatur in urbem"
            },
            {
                "verse": "Arce sedens, placidis serpentes lapsibus angues."
            },
            {
                "verse": "Parte alia Livor nigris circumvolat alis,"
            },
            {
                "verse": "Et matrem superans, mentes magis asperat aegras."
            },
            {
                "verse": "Deinde venenatis rude vulgus hiatibus afflat,"
            },
            {
                "verse": "Ut iam sopitos in cordibus excitet ignes."
            },
            {
                "verse": "Nec studia, ut solet, in partes discordia findit,"
            },
            {
                "verse": "Consilia unanimes iungunt, pariterque repente"
            },
            {
                "verse": "In furias, odiumque ruunt, quos una Libido"
            },
            {
                "verse": "Concitat, indomitum tamquam per cornua taurum."
            },
            {
                "verse": "Nec vero indigenum furialis pectora morbus"
            },
            {
                "verse": "Tantum agitat, peregrina etiam male perculit idem,"
            },
            {
                "verse": "Civibus admiscens, ceu cum vis ignea campos"
            },
            {
                "verse": "Missa per albentes, spatiis dominatur apertis."
            },
            {
                "verse": "Quos tulit Aegyptus sitiens, quos torrida misit"
            },
            {
                "verse": "Cyrene, Cilicumque solum,, et celebrata poetis"
            },
            {
                "verse": "Terra Phrigum, frendunt una, baccatur et ipsa"
            },
            {
                "verse": "Libertina cohors, promiscua corpora bello"
            },
            {
                "verse": "Diverso servata, iugoque exercita longo."
            },
            {
                "verse": "Id genus ante alios avide argumenta furendi"
            },
            {
                "verse": "Praeludens oblata rapit. pietate flagrantem"
            },
            {
                "verse": "Clara sub accito iuvenem, miracula Christo"
            },
            {
                "verse": "Dum patrat, aggreditur, primumque avertere telis"
            },
            {
                "verse": "Verborum levibus conatur, at ille refellit"
            },
            {
                "verse": "Mox confidentes animos, iisdemque retundit."
            },
            {
                "verse": "Nam neque ab ore viri solito do moro loquelae"
            },
            {
                "verse": "Humanae fluxere, magis sonus entheus illi."
            },
            {
                "verse": "Flumina enim sophiae manarunt larga loquenti."
            },
            {
                "verse": "At furor in fraudum, superatus, vertitur arma."
            },
            {
                "verse": "Vanos effingit testes, furtimque subornat,"
            },
            {
                "verse": "Insontemque reum furiato turbine raptat"
            },
            {
                "verse": "In ius iniustum. insano clamore vocata"
            },
            {
                "verse": "Protinus ad saevum Mystarum caeca tribunal"
            },
            {
                "verse": "Turba, senumque ruunt, pharisaeumque agmen, in altum"
            },
            {
                "verse": "Grande supercilium tollens, ut plurimus hostis"
            },
            {
                "verse": "Incurset portis, miserum magalia vastans."
            },
            {
                "verse": "Ille sed intrepide rabido stetit agmine cinctus"
            },
            {
                "verse": "Ora per, ac oculos divino afflatus honore."
            },
            {
                "verse": "Nocturnus quantum carbunculus ardet in umbris,"
            },
            {
                "verse": "Lumina spectantum tam caligantia reddit."
            },
            {
                "verse": "Atque adeo prima repetens ab origine gentis,"
            },
            {
                "verse": "Prisca patrum memorat facta et monimenta priorum,"
            },
            {
                "verse": "Duritiem obiiciens, ingrataque pectora semper"
            },
            {
                "verse": "In merita alta Dei. paulatim in tempora currit"
            },
            {
                "verse": "Proxima per seriem, quibus affixere patiblo"
            },
            {
                "verse": "Demum ipsum Auctorem rerum furialibus acti"
            },
            {
                "verse": "In facinus stimulis, communi sorte luendum."
            },
            {
                "verse": "Tum veris turbati animi, et male conscia corda"
            },
            {
                "verse": "Saevire, infremere, horrendumque infrendere tristi"
            },
            {
                "verse": "Dente palam in iustum, clamantem \"limina caeli"
            },
            {
                "verse": "En video patefacta quidem, decimoque parenti"
            },
            {
                "verse": "Dexter ad auxilium sumpto stat fulmine Christus.\""
            },
            {
                "verse": "His magis ac magis ardescunt, auresque malignas"
            },
            {
                "verse": "Obtundunt ultro, unanimi mox agmine facto"
            },
            {
                "verse": "Moenibus eiiciunt, et sydera suspectantem,"
            },
            {
                "verse": "Placantemque Deum sceleri, precibusque levantem,"
            },
            {
                "verse": "Saxorum mersant, durum genus, imbre sonanti."
            },
            {
                "verse": "Is velut indignis foedatus morsibus agnus"
            },
            {
                "verse": "Candidus, innixus genibus, precibusque peractis"
            },
            {
                "verse": "Deserit exuvias laceras, victorque triumpho"
            },
            {
                "verse": "Aetherio primus potitur pugilum, inconsuetaque serta"
            },
            {
                "verse": "Primus adit, quorum sub nomine gesserat omen."
            },
            {
                "verse": "Nec tamen hoc uno rabies vesana quievit"
            },
            {
                "verse": "Crimine, et innocuo fuerat contenta cruore;"
            },
            {
                "verse": "Tartarei in reliquos dispergit turba furoris"
            },
            {
                "verse": "Turbida relliquias, necat hos, a finibus illos"
            },
            {
                "verse": "Exturbat patriis, non paucos raptat ad undas"
            },
            {
                "verse": "Spumantis pelagi, spoliataque eiicit armis,"
            },
            {
                "verse": "Et docto rectore rate, ac rerum omnium egenos."
            },
            {
                "verse": "Sed neque nobilior fuit illa, aut tutior Argo,"
            },
            {
                "verse": "Quae tulit heroas, rapturos vellera flava."
            },
            {
                "verse": "Ipse Deus Palinurus erat, Tiphisque per undas"
            },
            {
                "verse": "Arma dedit, placidas efflavit spiritus auras."
            },
            {
                "verse": "Gallica terra adeo felix, littusque, quod ultro"
            },
            {
                "verse": "Excepit profugos, verique exordia cultus."
            },
            {
                "verse": "Haec ibi fundendi praeludia prima cruoris"
            },
            {
                "verse": "Sunt data, materies velut acris in Aulide belli."
            },
            {
                "verse": "Dira sed a celsa dexpexerat arce Megaera"
            },
            {
                "verse": "Lymphati populi molimina, splene soluto."
            },
            {
                "verse": "Et quamvis illi caedes, odia aspera semper,"
            },
            {
                "verse": "Iraque sit cordi, tamen \"irritavimus, inquit,"
            },
            {
                "verse": "Pectora dura satis, sat semina, fraudis abundo est.\""
            },
            {
                "verse": "At reliquae inferna generatae nocte sorores"
            },
            {
                "verse": "Patre Acheronte, lares urbis tetigere Superbos"
            },
            {
                "verse": "Ut duce Mercurio, se se accinxere profundi"
            },
            {
                "verse": "Reddere iussa Iovis, quin addere multa parabant."
            },
            {
                "verse": "Tum Nero Caesarea extremus de stirpe, cruentum"
            },
            {
                "verse": "Exitium, pestisque hominum, invadebat honores,"
            },
            {
                "verse": "Et decus immeritus sceptri sub sydere leno."
            },
            {
                "verse": "Primum se facilem cunctis, et principis aequa"
            },
            {
                "verse": "Corda vafer simulat, frontem, mentemque benignam."
            },
            {
                "verse": "Caecus in arenti stipula velut ignis operta"
            },
            {
                "verse": "Vi serpit, patulas mox prorupturus in auras;"
            },
            {
                "verse": "Haud secus ille ferox incendia magna daturus"
            },
            {
                "verse": "Urbis, et antiquam Troiae dicturus halosin,"
            },
            {
                "verse": "Tempora temporibus servans, accommodat actus,"
            },
            {
                "verse": "Carnificemque lupum vulpina pelle premebat."
            },
            {
                "verse": "Nondum epulas etenim protraxerat ille diurnas"
            },
            {
                "verse": "In multam noctem, scortorum accumbente corona."
            },
            {
                "verse": "Quadraginta nopos nondum sextertia iactu"
            },
            {
                "verse": "Luserat, aurato nec Tybridis icerat undas"
            },
            {
                "verse": "Verriculo, tyriis adnexo funibus idem."
            },
            {
                "verse": "Nondum argentatis per compita calcibus altos"
            },
            {
                "verse": "Ostentarat equos, nec prodigiosa pararat"
            },
            {
                "verse": "Tecta, peregrinis passim splendentia baccis,"
            },
            {
                "verse": "Immodicoque auro, ac niveo suffulta elephanto,"
            },
            {
                "verse": "Urbis opus simile, atque imitatrix machina mundi"
            },
            {
                "verse": "Versilis, hybernae pluviae labentibus instar"
            },
            {
                "verse": "Floribus a picta testudine, et unguine opimo."
            },
            {
                "verse": "Denique (nec propriae miseratus viscera matris)"
            },
            {
                "verse": "Non truculentus adhuc replerat caedibus urbem."
            },
            {
                "verse": "Talem igitur regem per amica silentia noctis"
            },
            {
                "verse": "Prandia ructantem cruda, indomitumque falernum,"
            },
            {
                "verse": "Volventemque novas caedes, certo agmine pestes"
            },
            {
                "verse": "Invadunt geminae. tenui accendere favilla"
            },
            {
                "verse": "Fel, iecur, ac animos, odiisque immanibus opplent"
            },
            {
                "verse": "Ad mala materiam, et cui nutrimenta dedisset"
            },
            {
                "verse": "Natura. aestiferis veluti Diomedis in agris"
            },
            {
                "verse": "Horrisono quondam taurus vexatur asylo,"
            },
            {
                "verse": "Insita quem feritas facit et saevire iuventus."
            },
            {
                "verse": "Continuo heroes geminos, duo lumina, primos"
            },
            {
                "verse": "Agminis aetherei ductores, ense malignus"
            },
            {
                "verse": "Sustulit, et cruce; concordat plebs stulta tyranno:"
            },
            {
                "verse": "Hinc tamen externas virus furiale per oras"
            },
            {
                "verse": "Funditur, et late serpunt contagia dira:"
            },
            {
                "verse": "Regis enim postquam patuere edicta furentis"
            },
            {
                "verse": "Impia, de medio pietas sublata fidesque."
            },
            {
                "verse": "Tum prius (infandum) Naturae dulcia vincla"
            },
            {
                "verse": "Divulsa, affectus, moresque oblita priores"
            },
            {
                "verse": "Pectora, cognatum passim spectare cruorem,"
            },
            {
                "verse": "Et tristes potuere vices, atque aspera fata."
            },
            {
                "verse": "Arguere ipsa pios, et prodere voce parentes"
            },
            {
                "verse": "Proles ausa, pater saevae dare pignora morti."
            },
            {
                "verse": "Non usquam fraternus amor, blandusque sororum"
            },
            {
                "verse": "Nexus erat, neque sat connubia fida manebant,"
            },
            {
                "verse": "Communesque faces. non sancta infracta stetere"
            },
            {
                "verse": "Iura sodalitii, non hospes ab hospite tutus."
            },
            {
                "verse": "At delecta cohors, gens enthea, fida supremi"
            },
            {
                "verse": "Numinis interpres, caelestibus ignea flammis,"
            },
            {
                "verse": "Atque instructa humeros non iam mortalibus armis,"
            },
            {
                "verse": "Laeta fatebatur Christum tela inter et ignes."
            },
            {
                "verse": "Non illam potuere minae, meditataque duram"
            },
            {
                "verse": "Supplicia ante necem, non maxima vertere coeptis"
            },
            {
                "verse": "Munera magnanimis, quin contra audentior ibat."
            },
            {
                "verse": "Non secus, ac si quis lymphis aetneia tentet"
            },
            {
                "verse": "Exiguis demens superare incendia, vel ceu"
            },
            {
                "verse": "Indomitae cautes mediis in fluctibus haerent."
            },
            {
                "verse": "Corpora, saeva quidem poterat lacerare tyrannis,"
            },
            {
                "verse": "Sed mentes domuisse nequit rationibus ullis."
            },
            {
                "verse": "Atque ut lernaeae feriente sub Hercule Echidnes"
            },
            {
                "verse": "Caesa resurgebat auptu septemplici cervix;"
            },
            {
                "verse": "Sic quoque sublatis aliis sub indice tristi,"
            },
            {
                "verse": "Mox alii sanctum capiebant pectora numen."
            },
            {
                "verse": "Quam numerosa seges bisseno ex semine quondam"
            },
            {
                "verse": "Se tulit, aeternos latura in sydera fructus!"
            },
            {
                "verse": "Post duodenus enim redivivi fata senatus."
            },
            {
                "verse": "Principis, inque polos reditus, linguasque facesque,"
            },
            {
                "verse": "Iussa pererrato divina implere parabant"
            },
            {
                "verse": "Orbe, per aetheriam partiti climata sortem."
            },
            {
                "verse": "Lumina more aquilae qui fixit in aethera summum,"
            },
            {
                "verse": "Partem Asiae, steterant Triviae qua mira per orbem."
            },
            {
                "verse": "Templa, adit. occiduas iubar affert frater ad undas."
            },
            {
                "verse": "Ast europaeae flammantia dicta Philippus"
            },
            {
                "verse": "Fert Scythiae. Alphites patriis versatus in oris."
            },
            {
                "verse": "Thaddaeus, fraterque Simon aegyptia regna"
            },
            {
                "verse": "Lustrarunt, rapidis et persica laeta sagittis."
            },
            {
                "verse": "Ambiguus Thomas ustos transmissus ad Indos;"
            },
            {
                "verse": "Pelle Lychaoniam ferro spoliandus acuto."
            },
            {
                "verse": "Suscipit Aethiopes quondam mensarius atros."
            },
            {
                "verse": "Cui reserare datum superas et claudere portas,"
            },
            {
                "verse": "Obtigit aetherio renovanda Seleucia cultu,"
            },
            {
                "verse": "Atque veneniferum Pontum, Galatasque nivales"
            },
            {
                "verse": "Visere, sed patriis tamen usque in finibus haesit."
            },
            {
                "verse": "Germanus sed enim nostri qui carminis orsa"
            },
            {
                "verse": "Excitat ante omnes, per Achaica sedulus arva"
            },
            {
                "verse": "Caeleste aggressus verborum fundere semen."
            },
            {
                "verse": "Difficiles glebas scindebat vomere linguae,"
            },
            {
                "verse": "Irrigat aetheriis et fontibus arida corda."
            },
            {
                "verse": "Namque illi interea non admidanda loquenti"
            },
            {
                "verse": "Prodigia abfuerant; aspirat conscius aether."
            },
            {
                "verse": "At Iovis inferni olim deturbata supremo"
            },
            {
                "verse": "Caelo acies, generique infensa ac invida nostro,"
            },
            {
                "verse": "His fremit inceptis, et cogitat effera fraudes,"
            },
            {
                "verse": "Crudeles fraudes, nimirum sanguine gaudens:"
            },
            {
                "verse": "Forte heros placidas memorabat ad aequoris undas"
            },
            {
                "verse": "Antiquos lapsus morsusque nepotibus acres,"
            },
            {
                "verse": "Atque hominem tandem miseratus ut induit alvo."
            },
            {
                "verse": "Virginea Deus, ac mortali apparuit ore."
            },
            {
                "verse": "Munera quae tulerint acti duce sydere reges."
            },
            {
                "verse": "Mira deinde canit patrias vulgata per oras."
            },
            {
                "verse": "Utque illum ingrati, scelus execrabile, cives"
            },
            {
                "verse": "Respuerint, diris acuentes iurgia linguis."
            },
            {
                "verse": "Denique perfossasque manus, populataque duris"
            },
            {
                "verse": "Sentibus, et largo manantia tempora rivo,"
            },
            {
                "verse": "Rite renarrabat, traiectaque pectora ferro."
            },
            {
                "verse": "Mox iubar e clauso redivivum marmore, dextrae et"
            },
            {
                "verse": "Luce quaterdena reditus ad tecta paternae,"
            },
            {
                "verse": "Inde hominum iudex rediturus, et ignibus orbis"
            },
            {
                "verse": "Machina terrificis foret ut casura supremum,"
            },
            {
                "verse": "Sontibus in barathro, iustis sed in aree locatis."
            },
            {
                "verse": "Haec cum dissereret suspensa tenentibus ora,"
            },
            {
                "verse": "Ecce volutatum mediis de fluctibus haesit"
            },
            {
                "verse": "Littori arenoso, turba spectante, cadaver."
            },
            {
                "verse": "Infelix iuvenis, sed mitibus editus astris."
            },
            {
                "verse": "Ut Pater, aspexit, sortem miseratus acerbam est,"
            },
            {
                "verse": "Atque astructurus rebus hortantia dicta,"
            },
            {
                "verse": "\"Ergo, ait, hunc opus est reddam vitalibus auris,"
            },
            {
                "verse": "Quo liceat rescire dolos, quasve improbus hostis"
            },
            {
                "verse": "Struxerit insidias, miserum dum pertrahit Orcum.\""
            },
            {
                "verse": "Dixit et exanimi lucem reparavit adeptam."
            },
            {
                "verse": "Tum iubet effari, quisnam, quo sanguine cretus."
            },
            {
                "verse": "Ille oculis lustrans, somno velut excitus alto,"
            },
            {
                "verse": "Constitit, atque stupens longe nova dona, profatur:"
            },
            {
                "verse": "O quem te memorem, vel queis tua laudibus aequem"
            },
            {
                "verse": "Munera tanta, pater? lumenque dulce tueri"
            },
            {
                "verse": "Das iterum caeli, et rursus das carpere vitam"
            },
            {
                "verse": "Post maris assultus Phlegethontis ab igne recepto?"
            },
            {
                "verse": "Sostratus est macedo genitor mihi, inutilis annis"
            },
            {
                "verse": "Iam gravibus, cuius per te nunc cernere vultus"
            },
            {
                "verse": "Fas erit, adveniens quem vix complexus; ab oris"
            },
            {
                "verse": "Nuper enim Ausoniae remearam cursibus aequis."
            },
            {
                "verse": "Ac postquam patriae conspexi limina amatae,"
            },
            {
                "verse": "Hic novus ignaras venit mihi rumor ad aures,"
            },
            {
                "verse": "Egregium esse virum, magnique Tonantis alunnum,"
            },
            {
                "verse": "Dogmata qui tradat, nulli manifesta priorum,"
            },
            {
                "verse": "Insolitamque viam monstret, qua sydera adiri"
            },
            {
                "verse": "Pulchra queant, patrioque animi revocentur Olympo."
            },
            {
                "verse": "Tum vero ignotum quamprimum quaerere mirus"
            },
            {
                "verse": "Pectora fervor agit, nec segnior urget eadem"
            },
            {
                "verse": "Puppe simul vectos, studiis quin talibus ardent."
            },
            {
                "verse": "Ergo iter arripimus dum carbasa provocat auster,"
            },
            {
                "verse": "Et paribus laeti remis proscindimus undas."
            },
            {
                "verse": "Iam sensim prolaxa rates erat aequor in altum;"
            },
            {
                "verse": "Continuo adursi commiscent praelia venti."
            },
            {
                "verse": "Densatur caelo nubes, inopinaque surgit"
            },
            {
                "verse": "Tempestas pelago, tonat aether, desuper ignes"
            },
            {
                "verse": "Crebrescunt rutili; deprensis nulla salutis"
            },
            {
                "verse": "Spes reliqua, attonitos, visu miserabile, vortex"
            },
            {
                "verse": "Protinus absorbet, rabieque extinguimur una."
            },
            {
                "verse": "Nunc utinam socios, disiectaque corpora ponto"
            },
            {
                "verse": "Aspicere, atque pium lacrymis contingat honorem"
            },
            {
                "verse": "Supremis praestare, iuvat vel sera querela."
            },
            {
                "verse": "Sic ait, et fusis moestus rigat imbribus ora."
            },
            {
                "verse": "Fraude propagator fidei perculsus averna,"
            },
            {
                "verse": "Ingemit, et supplex sustollit ad aethera palmas,"
            },
            {
                "verse": "Ore pio fundens conceptos pectore questus:"
            },
            {
                "verse": "O qui terrarum, quantumlibet abdita, lustras,"
            },
            {
                "verse": "Nec quotus oceani consurgat in aequore fluctus,"
            },
            {
                "verse": "Te latet, aut libycas zephyrus quot proflet arenas;"
            },
            {
                "verse": "Non cahos abstrusum fugit, insidiaeve profundi,"
            },
            {
                "verse": "Aspice, summe pater cui sunt mortalia curae,"
            },
            {
                "verse": "Aspice, turba nocens, Erebi turba accola nigri"
            },
            {
                "verse": "Quas dederit strages, quam atrox averterit undas"
            },
            {
                "verse": "Sub stygias praedam, manuum monumenta tuarum,"
            },
            {
                "verse": "Ad tua dum laetis percurrerit incita votis"
            },
            {
                "verse": "Iussa, profanatos ardens extrudere cultus."
            },
            {
                "verse": "Collige disiectos, et frigida membra calescant"
            },
            {
                "verse": "Igne iterum, vescique iterum communibus auris"
            },
            {
                "verse": "Annue, ut unum animis venerentur numen et aram."
            },
            {
                "verse": "Audiit Omnipotens orantem talibus illum,"
            },
            {
                "verse": "Vixque ea fatus erat, cum propelluntur ad actam"
            },
            {
                "verse": "Funera sepositam, toto palantia ponto,"
            },
            {
                "verse": "Mox et tabentes salsis humoribus artus"
            },
            {
                "verse": "Pristina vis fovet, ac toto se fundere flammam"
            },
            {
                "verse": "Corpore vitalem videas, roburque redire,"
            },
            {
                "verse": "Sanguine vivifico gelidasque tepescere venas,"
            },
            {
                "verse": "Luce vigere nova nuper torpentia somno"
            },
            {
                "verse": "Lumina lethifero, demum persolvere linguis"
            },
            {
                "verse": "Grates, lustrali postquam maduere lavacro."
            },
            {
                "verse": "At quoque divinae prorsus rationis egentes"
            },
            {
                "verse": "Expertesque ferae, modo quae praesentia norunt,"
            },
            {
                "verse": "Virtutem sensere viri, nec inania iussa."
            },
            {
                "verse": "Maximus anguis erat, qualem non perdidit olim"
            },
            {
                "verse": "Pythius, unde tenet partum per saecula nomen."
            },
            {
                "verse": "Sive manu qualem superavit vindice Cadmus,"
            },
            {
                "verse": "Cadmus agenoreus forma spectandus eadem."
            },
            {
                "verse": "Vel qui, post natos, spiris ingentibus ipsum"
            },
            {
                "verse": "Laocoonta patrem implicuit, fuditque veneno."
            },
            {
                "verse": "Hic ubi perspexit venientem, horrentia lingua"
            },
            {
                "verse": "Sibila dat triplici, atque incestat hiatibus auras."
            },
            {
                "verse": "Diffugiunt alii pavefacti, et littora partim"
            },
            {
                "verse": "Tuta petunt, superant alii formidine montes."
            },
            {
                "verse": "\"Deiice triste caput iamdudum callide serpens,"
            },
            {
                "verse": "Ille iubet, quod principio, cum maximus orbem"
            },
            {
                "verse": "Conflaret pater, erexsti, nigrumque venenum"
            },
            {
                "verse": "Fudisti generi, ac lethalia vulnera nostro."
            },
            {
                "verse": "Pone minas iussus, feralemque exue vitam.\""
            },
            {
                "verse": "Dixerat, immanis mox colla tumentia ponit"
            },
            {
                "verse": "Bellua, detumuere, iubae, siluitque repente"
            },
            {
                "verse": "Dirus ab ore sonus, lumenque elanguit ardens."
            },
            {
                "verse": "Continuo ingentem complexa volumine quercum,"
            },
            {
                "verse": "Illisit sese, et gemitu nemus omne replevit."
            },
            {
                "verse": "Ast ego si pergam complecti singula versu,"
            },
            {
                "verse": "Aut dictis opera alta viri comprendere tentem,"
            },
            {
                "verse": "Et septemgemini stagnantia flumina Nili"
            },
            {
                "verse": "Exhaurire cadis ausim, et concludere paucis."
            },
            {
                "verse": "Quid referam (nam summa sequar fastigia rerum)"
            },
            {
                "verse": "Nicaeae ut claris sub moenibus urbis, adesa"
            },
            {
                "verse": "Inter busta virum disiecerit agmen avernum"
            },
            {
                "verse": "Luce, nefas, media solitum discerpere euntes?"
            },
            {
                "verse": "Utque prece horrifico concusserit abdita motu"
            },
            {
                "verse": "Viscera telluris tetrico sub carcere clausus?"
            },
            {
                "verse": "Cum potuit vesana parens arcessere natum,"
            },
            {
                "verse": "Ut quondam Hyppolitum caeco acta Ariadna furore,"
            },
            {
                "verse": "Dum fugit illicitam venerem inconcessosque hymenaeos?"
            },
            {
                "verse": "Ast illam trusit Stygis aequum fulmen ad umbras."
            },
            {
                "verse": "Multa igitur post gesta, pios post ille labores,"
            },
            {
                "verse": "(Summam namque diem monitis instare docetur"
            },
            {
                "verse": "Numine iam tacitis, et tempus adesse triumphi)"
            },
            {
                "verse": "Denique apollineo deceptas Daemone Patras"
            },
            {
                "verse": "Laetus adit, seseque animis in praelia munit."
            },
            {
                "verse": "Aversos, iterum infandas dare thura per aras"
            },
            {
                "verse": "Infestus proconsul agit, multumque cruoris"
            },
            {
                "verse": "Fuderat insontum, plus fundere deinde parabat."
            },
            {
                "verse": "Cultus assertor veri, pietatis et auctor,"
            },
            {
                "verse": "Haud veritus, tali compellat voce furentem:"
            },
            {
                "verse": "Par erat Aegea, siquidem prudentia pectus"
            },
            {
                "verse": "Sera tenet, cui non Caesar, non turgida Roma,"
            },
            {
                "verse": "Solus at arce Deus summa, qui temperat orbem,"
            },
            {
                "verse": "Et mulcere dedit populos, et plectere sontes,"
            },
            {
                "verse": "Auctorem te scire tuum, teque usque videntem,"
            },
            {
                "verse": "Ac venturas iudicis implacabilis iras"
            },
            {
                "verse": "Iam nunc exhorrere animis, ipsumque, repulsis"
            },
            {
                "verse": "Cultibus insanis, venerari sensibus imis."
            },
            {
                "verse": "Quis furor, addictos veris, ad inania iniquis"
            },
            {
                "verse": "Cogere suppliciis, et perdere thura per aras"
            },
            {
                "verse": "Daemonis? error erat soli satis impius uni,"
            },
            {
                "verse": "Sat iactura tui, miseros cur addere pergis?"
            },
            {
                "verse": "Ardenti velut adiicias si Palladis imbrem"
            },
            {
                "verse": "Vulcano, saevit magis irritatior aestus:"
            },
            {
                "verse": "Haud secus, increpitus praeses, magis aggerat ignes"
            },
            {
                "verse": "Irarum rabidos, torvoque haec ore locutus:"
            },
            {
                "verse": "Tu ne ille Andreas, recutito patre creatus,"
            },
            {
                "verse": "Orbe vagus toto, tellus quem reiicit omnis,"
            },
            {
                "verse": "Vana per incautum prodentem insomnia vulgus,"
            },
            {
                "verse": "Et genus insuetum vitae, sectamque nefandam?"
            },
            {
                "verse": "Respuit hanc orbis, mores odere priores,"
            },
            {
                "verse": "Maxima Roma horret, spreverunt sceptra, iubentque"
            },
            {
                "verse": "Protinus abradi tantae contagia pestis."
            },
            {
                "verse": "Insuper (indignum scelus, aspra morte luendum)"
            },
            {
                "verse": "Et violare audes summorum templa deorum"
            },
            {
                "verse": "Sancta profanatis Herostratus alter in ausis."
            },
            {
                "verse": "Te monuisse quidem potuere exempla furentis"
            },
            {
                "verse": "(Si sapis) Aiacis, rapido quem iusta Minerva"
            },
            {
                "verse": "Turbine sub scopulis semiustum afflixit acutis."
            },
            {
                "verse": "Adiecturus erat convicia plura, minasque,"
            },
            {
                "verse": "Ni furor exundans, ut cum praeruptus it amnis,"
            },
            {
                "verse": "Guttura rauca vetet, media inter verba relinquens."
            },
            {
                "verse": "At pater huic contra placido sic pectore fatur:"
            },
            {
                "verse": "Non equidem syria genitum me gente negabo,"
            },
            {
                "verse": "Labilium contemptor opum, ac rerum omnium egenus."
            },
            {
                "verse": "Nam nec ulixeo feror ultro errore per orbem"
            },
            {
                "verse": "Praedam aversurus, si spes effulserit auri."
            },
            {
                "verse": "Aut alios mores, vitaeque aversa priori"
            },
            {
                "verse": "Dogmata dum pando pleno vafer ore popellum"
            },
            {
                "verse": "Nunc id ago ut ludam arte, nec enim mihi fallere quemque,"
            },
            {
                "verse": "Innocuos cultus, et sacra severa tenenti."
            },
            {
                "verse": "Ast humana salus (animis ea cura recursat)"
            },
            {
                "verse": "Urget iter, suadetque pericula adire laborum,"
            },
            {
                "verse": "Scilicet ut vulgem mortalibus hactenus aegris"
            },
            {
                "verse": "Abstrusas res, atque alta caligine mersas,"
            },
            {
                "verse": "Quas non Roma potens, non doctae nomine Athenae"
            },
            {
                "verse": "Perspexere, adytis caelestibus eruta pridem"
            },
            {
                "verse": "Ipse sub humanis Deus attulit artubus, ipsos"
            },
            {
                "verse": "Inter agens homines, dedit et manifesta sub auras"
            },
            {
                "verse": "Haec arcana, deos, festas queis ponitis aras,"
            },
            {
                "verse": "Daemonas esso nigros, mortalibus addita semper"
            },
            {
                "verse": "Agmina, cultoresque modis ludentia miris."
            },
            {
                "verse": "Ignibus addicent (fera praemia) denique Averni."
            },
            {
                "verse": "Haec mihi nequicquam cantatur fabula surdo,"
            },
            {
                "verse": "Praeses ait, tamen ista tuis narrare memento"
            },
            {
                "verse": "Frivola, nec sat digna, quibus tribuatur ab ullo"
            },
            {
                "verse": "Ulla fides, carpant quae numina sancta deorum."
            },
            {
                "verse": "Quin male multatum cunctarum conscia rerum"
            },
            {
                "verse": "Fama refert ipsum, caneret dum talia, Christum."
            },
            {
                "verse": "Namque manus patriae patriis in finibus illum"
            },
            {
                "verse": "Stipite (triste genus leti) affixere sub alto."
            },
            {
                "verse": "Ille salutifera decerptos arbore fructus"
            },
            {
                "verse": "Narrabat miros; veterem pensantia culpam"
            },
            {
                "verse": "Robora; tum causas omnes repetebat ab ovo."
            },
            {
                "verse": "Equidem caho ausa refert patris infelicia primi,"
            },
            {
                "verse": "Praevetiti rami malum exitiale nepotum"
            },
            {
                "verse": "Faucibus, hortatus colubri, eiectosque parentes"
            },
            {
                "verse": "Triste per exilium, mox indignantis Olympi,"
            },
            {
                "verse": "Adiecti foribus diuturna repagalia vectis,"
            },
            {
                "verse": "Aetheria donec proles sublimis ab ora"
            },
            {
                "verse": "Edita matre viri ignara, et spiramine sancto"
            },
            {
                "verse": "Virgine ut e terra fuerat mortalis origo,"
            },
            {
                "verse": "Ferret opem tandem, miserata incommoda nostri."
            },
            {
                "verse": "Utque recens plastus plus aequo uxorius, alti"
            },
            {
                "verse": "Praecepti oblitus, palmam ad ramalia quondam."
            },
            {
                "verse": "Extulit audacem, et dapis oblectamine dirae"
            },
            {
                "verse": "Perdidit onine genus, contra sic illa paternis"
            },
            {
                "verse": "Parens imperiis, crucis ad venerabile lignum."
            },
            {
                "verse": "Tradidit ultro manus, ubi guttura tersit amaror"
            },
            {
                "verse": "Felleus; ipsa etenim, fraudis viridaria reddens,"
            },
            {
                "verse": "Captus et ipse dolis, ut nil non quadret ad unguem."
            },
            {
                "verse": "At velut hybernis pulsatur firma subinde"
            },
            {
                "verse": "Fluctibus incassum cautes, mediumque recurrunt"
            },
            {
                "verse": "In mare caeruleae spumant aspergine nubes;"
            },
            {
                "verse": "Sic mens auditis perstabat saxea duri"
            },
            {
                "verse": "Iudicis, utque anuum deliramenta repellit."
            },
            {
                "verse": "Quin ipsum stygias memorantem rursus ad aras,"
            },
            {
                "verse": "Ac rursus vocat ille minis, atque acrius instat."
            },
            {
                "verse": "Ni faciat, poenas laudato, in stipite lentas"
            },
            {
                "verse": "Cunctanti intentat, crucis et mysteria saevae."
            },
            {
                "verse": "Cui pater: Haud equidem tantis sacra robora demens"
            },
            {
                "verse": "Laudibus efferrem, si me pavor ullus ab illis"
            },
            {
                "verse": "Perculeret pendere; nefas horrere probata."
            },
            {
                "verse": "Sed quoniam magis ac magis in libamina Divum"
            },
            {
                "verse": "Improbus impellis, quoties aurora tenebras"
            },
            {
                "verse": "Pulchra aperit, facieque nova nox humida pulsa est,"
            },
            {
                "verse": "Unus inaccessam supremo vertice lucem"
            },
            {
                "verse": "Qui tenet, (hos luteos neque enim colit ille penates)"
            },
            {
                "verse": "Solus cuncta regens, cui sunt proclivia cuncta,"
            },
            {
                "verse": "Is mihi placatur taciti sub pectoris ara"
            },
            {
                "verse": "Vilibus haud epulis adeo, fumove sabaeo,"
            },
            {
                "verse": "Sanguine nec taurorum, hircive obolentibus extis."
            },
            {
                "verse": "Nam matutino laetantur rore cicadae,"
            },
            {
                "verse": "Flores replentur apes, rapta fera bellua praeda,"
            },
            {
                "verse": "At Deus humano (mira o dignatio) corde"
            },
            {
                "verse": "Pascitur, atque libens animorum in sede quiescit."
            },
            {
                "verse": "Huic ego sacra tamen niveum, et sine sordibus agnum"
            },
            {
                "verse": "Grata fero, neque enim hac acceptior hostia ulla est."
            },
            {
                "verse": "Hic ubi plebe pia fuerit libatus, in alta"
            },
            {
                "verse": "Pectora traiectus, perstat tamen integer idem"
            },
            {
                "verse": "Ut prius, illaesusque polo per saecula vivens."
            },
            {
                "verse": "Obstupet Aegea gryphos, aenigmata tanta,"
            },
            {
                "verse": "Qui semel absumptus plebeis dentibus agnus,"
            },
            {
                "verse": "Integer extet adhuc, quanam ratione, vel arte"
            },
            {
                "verse": "Id fiat, rogitat, subigitque minando fateri."
            },
            {
                "verse": "Verum Gordiacos renuenentem solvere nodos"
            },
            {
                "verse": "Turbidus atque furens in carceris abdidit antra."
            },
            {
                "verse": "Huc populi vis magna ruit, magna undique turba,"
            },
            {
                "verse": "Quam novus ardor agit fidei, nova pectoris urget"
            },
            {
                "verse": "Lustrati pietas, quanto solet aigmine quondam"
            },
            {
                "verse": "Surgere in invisum, post plurima lustra, tyrannum."
            },
            {
                "verse": "Cum paribus studiis furit, et clamoribus aequis."
            },
            {
                "verse": "Atque adeo caeso proconsule protinus ipso,"
            },
            {
                "verse": "Comminuatque fores, claustrique horrenda bipenni"
            },
            {
                "verse": "Limina perrumpat, gravibus ni concita dictis"
            },
            {
                "verse": "Corda pater, mox et surgenteis mitiget aestus:"
            },
            {
                "verse": "O genus electum, magni cui regia caeli"
            },
            {
                "verse": "Debetur tandem quod sordibus abluit unda"
            },
            {
                "verse": "Nuper ab antiquis, et lux decoravit ab alto,"
            },
            {
                "verse": "Parcite tartarea placitam miscere quietem"
            },
            {
                "verse": "Seditione, pias scelerare in sanguine dextras."
            },
            {
                "verse": "Non haec ipse quidem nobis exempla reliquit"
            },
            {
                "verse": "Ille hominum sator olim, idemque redemptor ab Orco,"
            },
            {
                "verse": "Dixit ubi infensis coram \"quem quaeritis adsum.\""
            },
            {
                "verse": "Quin duris animos iam iam, si sors ferat, aptos"
            },
            {
                "verse": "Fingite suppliciis, et vincite corpora mente."
            },
            {
                "verse": "Mortali tormenta manu quaecumque feruntur,"
            },
            {
                "verse": "Ingeniosa licet excuderit illa tyrannis,"
            },
            {
                "verse": "Praetereunt, nubes Boreae ceu turbine pulsae."
            },
            {
                "verse": "At quae sub stygio patiuntur carcere sontes,"
            },
            {
                "verse": "Nescia finis ea, et semper renovanda ministris"
            },
            {
                "verse": "Manibus, ac miseras regnat mors viva per umbras."
            },
            {
                "verse": "Has horrere licet poenas, quas fortibus ausis"
            },
            {
                "verse": "Vitavisse, decens, necis et per vulnera pulchra."
            },
            {
                "verse": "Hac iter, haec, fas est nos per compendia adire"
            },
            {
                "verse": "Victrices palmas, immortalesque triumphos."
            },
            {
                "verse": "His turbata pater lenibat pectora dictis."
            },
            {
                "verse": "Interea exactis prodit sol aureus umbris"
            },
            {
                "verse": "Noctis, et humanos radiis cirscumpicit actus."
            },
            {
                "verse": "Evocat Aegeas ferus ad sublime tribunal"
            },
            {
                "verse": "Temnentem mortis, verbisque affatur amicis:"
            },
            {
                "verse": "Noctem adeo te, curarum quae maxima nutrix,"
            },
            {
                "verse": "Commonuisse putem, ut melior sententia menti"
            },
            {
                "verse": "Surgat, et insanis iubeat desistere caeptis,"
            },
            {
                "verse": "Vana nec invisi replices praeconia Christi,"
            },
            {
                "verse": "Quo tibi concilies Regis minitantia versus"
            },
            {
                "verse": "Sceptra palatini, ac sancti decreta senatus."
            },
            {
                "verse": "Multa super nostri connexus foedere amoris"
            },
            {
                "verse": "Dona feres, multo cumulatus abibis honore,"
            },
            {
                "verse": "Dum tibi (sic fas) cantetur palinodia, et urbes"
            },
            {
                "verse": "His revoces graias, quibus artibus advena callens"
            },
            {
                "verse": "Iamdudum illudis, cultus iam redde priores."
            },
            {
                "verse": "Nam quae tanta animis tandem vecordia perstet,"
            },
            {
                "verse": "Ut tormentorum medium moriturus in agmen"
            },
            {
                "verse": "Sponte ruas, gaudens cunctantem accersere parcam?"
            },
            {
                "verse": "Quod si durus adhuc pergas, nec flecteris ullo,"
            },
            {
                "verse": "Si prorsus rigeas, et spreverit ardua cervix"
            },
            {
                "verse": "Utile consilium, nec places laesa deorum"
            },
            {
                "verse": "Numina, quam laudas crucis aspera fata subibis."
            },
            {
                "verse": "Haec ait, ast acer contra sic rettulit heros:"
            },
            {
                "verse": "Hactenus errorum tenebras, aeternaque flammae,"
            },
            {
                "verse": "Supplicia, Aegea, miserans, clementius egi,"
            },
            {
                "verse": "Si qua sub obscuris tandem scintilla tenebris"
            },
            {
                "verse": "Ureret ingenium, quae nec rationis egenti"
            },
            {
                "verse": "Mortales ridere deos, aes, sassaque monstret,"
            },
            {
                "verse": "Ut monitus, veras aras, et saeva videres"
            },
            {
                "verse": "Ludibria atque dolos lemurum, quaque ardua ducat"
            },
            {
                "verse": "Semita ad aetherios felici sorte penates."
            },
            {
                "verse": "Nunc quoniam, miserande, tuae spes nulla salutis,"
            },
            {
                "verse": "Quin medicam sine mente manum asperneris et artem,"
            },
            {
                "verse": "Maternis veluti furiis vexatus Orestes,"
            },
            {
                "verse": "Hostis apertus eris. Cruciatus sedula iam iam"
            },
            {
                "verse": "Impietas acuat, siculoque excogitet astu."
            },
            {
                "verse": "Hae mihi delitiae, hi fasces, quos tu modo manes"
            },
            {
                "verse": "Iactabas, superi ditet me gratia Regis."
            },
            {
                "verse": "Tum vero Aegean longum furor, iraque mentis"
            },
            {
                "verse": "Deiecere gradu, et scindunt rationis habenas."
            },
            {
                "verse": "Saevit in insontem furiatus verbere multo,"
            },
            {
                "verse": "Carnificumque vices exercet, equoque cruentum"
            },
            {
                "verse": "Sublimi discerpit atrox, mox increpat ore"
            },
            {
                "verse": "Lenior, expleta rabie, rursusque retentat"
            },
            {
                "verse": "Vellere proposito pietatis imagine falsae."
            },
            {
                "verse": "Illum (mirus amor) gravius tortoris adurit"
            },
            {
                "verse": "Venturum exitium, ac tormenta manentia Averni,"
            },
            {
                "verse": "Quam quodcumque ferat. brevium sunt ista dierum."
            },
            {
                "verse": "(Inquit) quae patior, tuus ast interminus ignis."
            },
            {
                "verse": "Iam resipisce, miser, melioremque arripe mentem."
            },
            {
                "verse": "Tandem indignanti damnatur morte patibli;"
            },
            {
                "verse": "Fune coercendus, quo mors productior iret."
            },
            {
                "verse": "Ibat ovans, velut ad convivia opima vocatus;"
            },
            {
                "verse": "Ut plebs moesta vices doleat lacrimisque sequatur;"
            },
            {
                "verse": "Ac ubi supplicium surreptum vidit in auras,"
            },
            {
                "verse": "Laeticia ingemuit, rupitque hanc pectore vocem:"
            },
            {
                "verse": "Aurea crux salve, lignum vitale peremptis."
            },
            {
                "verse": "Nobile robur, ave, quod non felicia adaequent"
            },
            {
                "verse": "Ligna Arabum, aut aris sylvae sacra thura ferentes."
            },
            {
                "verse": "Quidquid odoriferum regio flammata Canopi"
            },
            {
                "verse": "Nutrit humo, cedat, et quae flaventia rami"
            },
            {
                "verse": "Poma tulere, unquam si quid dant carmina veri."
            },
            {
                "verse": "Tum nemora Alcinoi quondam celebrata per orbem."
            },
            {
                "verse": "Te divinus enim sanguis, velut indica gemma"
            },
            {
                "verse": "Ornat, et a niveo decus ingens corpore adepta es."
            },
            {
                "verse": "Hinc radias, flagrasque, animos simul allicis altos,"
            },
            {
                "verse": "Aegris usque adeo mortalibus horrida quondam."
            },
            {
                "verse": "Ad te laetus eo, praedulci tractus amore,"
            },
            {
                "verse": "Tu quoque (sic par est) venientem suscipe laeta;"
            },
            {
                "verse": "Casibus et cures hominum raptum addere alumno."
            },
            {
                "verse": "Hic velut alpheae quondam prope flumina Pisae"
            },
            {
                "verse": "Corpora nudabant, grato exercenda labore,"
            },
            {
                "verse": "Sic effatus ea, effoetos aevo exuit artus"
            },
            {
                "verse": "Sponte sua, atque ardens in stipite brachia tendit."
            },
            {
                "verse": "Iam bis Phoebus equos eois solverat oris,"
            },
            {
                "verse": "Et toties fessos unda irrorarat ibera."
            },
            {
                "verse": "Ille nec interea flagrantia cessat ab alto"
            },
            {
                "verse": "Pandere dona viris, monitusque emittere castos."
            },
            {
                "verse": "Ut moribundus olor solito iucundius ora"
            },
            {
                "verse": "Solvit, et ipse sibi praeluget funera cantu;"
            },
            {
                "verse": "Sic quoque defecta senior iam voce profatur"
            },
            {
                "verse": "Blandius, atque ipsi venienti comminus hosti"
            },
            {
                "verse": "Quem fremitus, clamorque domo plebeius agebat,"
            },
            {
                "verse": "\"Ablue, proconsul, fera pectora fonte salubri,"
            },
            {
                "verse": "Dum ratio, dum tempus adest, ait, atra, priusque"
            },
            {
                "verse": "Mors petat incautum, seu vindicis ultio caeli"
            },
            {
                "verse": "Opprimat, et tumido poenas de pectore sumat."
            },
            {
                "verse": "Nam tu corpus humo nunc vellere forte caducum"
            },
            {
                "verse": "Incassum meditere, manet dum spiritus aeger."
            },
            {
                "verse": "Carpere cur optemn tristes has longius auras,"
            },
            {
                "verse": "Qui iam mente polum lustrem? qui verser in aula"
            },
            {
                "verse": "Aetheria? immensis ubi sol ardoribus iste"
            },
            {
                "verse": "Vincitur. it sine nocte dies, nec menstrua, bigis"
            },
            {
                "verse": "Luna nigris subvecta, vices et tempora mutat."
            },
            {
                "verse": "Stat tenor unus, idem fulget decus omnibus annis,"
            },
            {
                "verse": "Hinc timor omnis abest, adsunt felicibus usque"
            },
            {
                "verse": "Civibus absque ullo exundantia gaudia fine."
            },
            {
                "verse": "Delitiaeque; fluunt iuges et casta voluptas."
            },
            {
                "verse": "Iam laetis oculis videor numerare novena"
            },
            {
                "verse": "Agmina, perpetuo supra spectare decoro"
            },
            {
                "verse": "Regem ipsum, placido moderantem condita nutu.\""
            },
            {
                "verse": "Haec dum prosequitur, primumque aspirat ad axem,"
            },
            {
                "verse": "Iudicis imperio, stimulisque impulsa piorum"
            },
            {
                "verse": "Tortorum manus immeritum deponere duro"
            },
            {
                "verse": "Stipite nixa diu, aut tellure refigere robur."
            },
            {
                "verse": "At nec id ulla datur vel tangere posse facultas."
            },
            {
                "verse": "Frigidus audentum subito tremor arripit artus,"
            },
            {
                "verse": "Et valida attractis horrescunt brachia nervis."
            },
            {
                "verse": "Sic placitum superis, atque exorare supremum"
            },
            {
                "verse": "Hoc potuit munus, ne sarcina rursus adiret"
            },
            {
                "verse": "Corporis ima soli, nisi itura in viscera terrae,"
            },
            {
                "verse": "Unde oriunda fuit, tanti sunt taedia vitae."
            },
            {
                "verse": "Olli ingens summo delabitur aethere lampas,"
            },
            {
                "verse": "Quam nec mortales oculi sufferre, nec ulla"
            },
            {
                "verse": "Corda pati quibant, mortalibus oblita culpis."
            },
            {
                "verse": "His circumfusus radiis pater inclytus umbras"
            },
            {
                "verse": "Terrarum exuperat, patrioque locatur Olympo."
            },
            {
                "verse": "Supplicio ex alto spolium exangue pependit."
            },
            {
                "verse": "Nobilis herois condit pietate decora."
            },
            {
                "verse": "Phoebus Achillei calcabat terga magistri,"
            },
            {
                "verse": "Mense sub extremo, qui nonus in ordine currit."
            },
            {
                "verse": "At saevum Aegean, dum volveret effera caepta,"
            },
            {
                "verse": "In quoscunque novum iuvisset sumere cultum,"
            },
            {
                "verse": "Larva foro medio, mediaque in luce, ministris"
            },
            {
                "verse": "In mediis, rapuit torsitque nigerrima, donec"
            },
            {
                "verse": "Impius aeternos incurrit spiritus ignes."
            },
            {
                "verse": "Fraterno hic animi casu cecidere Stratochlis,"
            },
            {
                "verse": "Sed tamen exemplum miseri sibi vertit in usum."
            },
            {
                "verse": "Cognatas exhorret opes, exhorret et ipsa"
            },
            {
                "verse": "Facta viri, demum falsas procul abiicit aras,"
            },
            {
                "verse": "Ac se se veris omni cum stirpe dicavit."
            }
        ]
    ]
}