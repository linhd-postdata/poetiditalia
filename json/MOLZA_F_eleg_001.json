{
    "author": "Francesco Maria Molza",
    "title": "elegiae",
    "url": "http://www.poetiditalia.it/texts/MOLZA_F|eleg|001",
    "text": [
        [],
        [
            {
                "verse": "Quam non picta meos inflectunt stragula sensus,"
            },
            {
                "verse": "Purpura nec Tyria bis madefacta manu!"
            },
            {
                "verse": "Non mea quod Pariis non sit digesta columnis"
            },
            {
                "verse": "Parva domus quamvis, est mihi grata minus:"
            },
            {
                "verse": "Fronde super viridi parvis innixa tigillis"
            },
            {
                "verse": "Et facta agresti me iuvat arte casa."
            },
            {
                "verse": "Illius immenso splendescat regia luxu"
            },
            {
                "verse": "Qui maris undisonas itque reditque vias,"
            },
            {
                "verse": "Qui multo innumeros verset dum vomere campos"
            },
            {
                "verse": "Sustinet ingrati iurgia mille fori."
            },
            {
                "verse": "Bella gerant, pacemque agitent, seu foedera Reges"
            },
            {
                "verse": "Componant rursus, ocia segnis agam."
            },
            {
                "verse": "Te decet ingentes rerum, Leo Maxime, curas"
            },
            {
                "verse": "Excipere, atque orbi prospicere inde tuo,"
            },
            {
                "verse": "Me tantum irrigui fontes, et frondea rura"
            },
            {
                "verse": "Pomosique iuvent iugera pauca soli."
            },
            {
                "verse": "Illic aeriae proiectus in ilicis umbra"
            },
            {
                "verse": "Nunc faciles somnos, dum strepit aura, sequar,"
            },
            {
                "verse": "Nunc et oves inter placidas oviumque magistros"
            },
            {
                "verse": "Omnivoli repetam dulcia furta Iovis:"
            },
            {
                "verse": "Scilicet ut quondam coelesti in corpore pluma"
            },
            {
                "verse": "Perque manus crevit plurima, perque pedes,"
            },
            {
                "verse": "Utque renodanti flavos a vertice crines"
            },
            {
                "verse": "Flagrarit tereti rex bonus in puero."
            },
            {
                "verse": "Ad tua mox placidum deducam tempora carmen:"
            },
            {
                "verse": "Accurrent faciles in mea vota Deae,"
            },
            {
                "verse": "Accurrent faciles, vario et de flore corollas"
            },
            {
                "verse": "Distinguent capiti congrua dona meo."
            },
            {
                "verse": "Ipse ego victrici redimitus tempora lauru,"
            },
            {
                "verse": "Te duce, quae redeunt aurea saecla canam:"
            },
            {
                "verse": "Auxeris ut pace Italiam, violentaque bella"
            },
            {
                "verse": "Sustuleris, Musas tunc meminisse decet,"
            },
            {
                "verse": "Utque via immitis timeat descendere sacra"
            },
            {
                "verse": "Parthus, et inviso subdere colla iugo,"
            },
            {
                "verse": "Ut trepident Tanais, ignotaque flumina Nili,"
            },
            {
                "verse": "Ut paveat quisquis ultima Bactra colit."
            },
            {
                "verse": "Haec ego, quae pulsae responsent undique valles"
            },
            {
                "verse": "Et dulci referat aura benigna sono."
            },
            {
                "verse": "Stabunt pastores, et me tua facta canentem"
            },
            {
                "verse": "Gaudentes variis plausibus excipient,"
            },
            {
                "verse": "Atque aliquis nostrae miratus commoda vitae"
            },
            {
                "verse": "Verba aliis de me talia clam referet:"
            },
            {
                "verse": "\"Implicitum hunc curis olim, ac male fida legentem"
            },
            {
                "verse": "Aequora solicita misit ab urbe Leo,"
            },
            {
                "verse": "Et dixit: Iuga laeta petas placidosque recessus,"
            },
            {
                "verse": "Nympharumque choris excipiare, puer,"
            },
            {
                "verse": "Proque foro dulces, quondam mea gaudia, Musas,"
            },
            {
                "verse": "I, sequere, et blandi commoda ruris ama\"."
            },
            {
                "verse": "Qualia tunc nostrum mulcebunt gaudia pectus,"
            },
            {
                "verse": "Deducet cum me sedula turba domum."
            },
            {
                "verse": "Hos ego gramineo excipiam teneroque sedili;"
            },
            {
                "verse": "Tunc procul ite a me, seria verba, procul."
            },
            {
                "verse": "Arcebunt soles ramis frondentibus alni,"
            },
            {
                "verse": "Non aestus deerit quae levet aura graves."
            },
            {
                "verse": "Quod si forte aditum huc tulerit mea Furnia, iure"
            },
            {
                "verse": "Tunc mihi terrarum despicientur opes."
            },
            {
                "verse": "Illi selecta detracta ex arbore mala"
            },
            {
                "verse": "Exiguique feram munera prima soli."
            },
            {
                "verse": "Agricolae molles choreas per gramina ducent,"
            },
            {
                "verse": "Inflabunt calamos rustica turba leves."
            },
            {
                "verse": "Praemia victori ramis pendentia acernis"
            },
            {
                "verse": "Stabunt arbitrio fixa, puella, tuo."
            },
            {
                "verse": "Illi quod repetat varios variosque reflexus"
            },
            {
                "verse": "Suspensi speculi munera lecta dabis,"
            },
            {
                "verse": "Tum croceos non passa diu pendere cothurnos"
            },
            {
                "verse": "Huic tribues agili quod pede pulset humum."
            },
            {
                "verse": "Hic in laudatos librato corpore saltus"
            },
            {
                "verse": "Incultae accipiet linea texta comae,"
            },
            {
                "verse": "Argentata alius carae sandalia sponsae"
            },
            {
                "verse": "Deferet, huicque haerens oscula multa dabit."
            },
            {
                "verse": "Laeta per immensos saltus, per florida rura"
            },
            {
                "verse": "Ibis sylvestri, Furnia, vecta sono,"
            },
            {
                "verse": "Intonsi colles referent ad sydera nomen,"
            },
            {
                "verse": "Inque tuis pastor laudibus omnis erit."
            },
            {
                "verse": "Tunc me non pigeat, vitreis ubi fontibus umbra"
            },
            {
                "verse": "Procubat, et musco garrula lympha latet,"
            },
            {
                "verse": "Iungere languidulos tecum, mea Furnia, somnos,"
            },
            {
                "verse": "Aut in frigidulis ponere membra vadis."
            },
            {
                "verse": "Emittam tecum pecudes in pascua laeta,"
            },
            {
                "verse": "Et tecum pariter cognita ad antra vocem."
            },
            {
                "verse": "Dumque animi curas gracili solabor avena,"
            },
            {
                "verse": "Et recinam pastas, garrulus, inter oves,"
            },
            {
                "verse": "Tu distenta premes coelestibus ubera palmis,"
            },
            {
                "verse": "Spumabunt pressis dolia ab uberibus:"
            },
            {
                "verse": "Ipse coronatis vario de flore quasilis"
            },
            {
                "verse": "Sub lucem properans lactea dona feram;"
            },
            {
                "verse": "His addam molles violas, montanaque fraga,"
            },
            {
                "verse": "Atque inventa cavis mella sub ilicibus."
            },
            {
                "verse": "At tu, magne Pater, fumanti lecta canistro"
            },
            {
                "verse": "Ne temne, et tristi parce supercilio:"
            },
            {
                "verse": "Lactea prima olim placarunt munera Divos"
            },
            {
                "verse": "Lacteus ante aras obriguitque liquor."
            },
            {
                "verse": "Non costum, myramve deus, non cinama norat,"
            },
            {
                "verse": "Imbuerat sacros victima nulla focos,"
            },
            {
                "verse": "Sed placatus erat, puri seu munere lactis"
            },
            {
                "verse": "Seu faceret dulci rustica turba mero."
            },
            {
                "verse": "Haec ego fingebam, gravior cum nuntius aures"
            },
            {
                "verse": "Verberat et tristi me iubet esse foro."
            }
        ],
        [
            {
                "verse": "Conde, praecor, nitidum pectus, mea vita, nigranteis"
            },
            {
                "verse": "Conde oculos, tenerum, Furnia, conde sinum:"
            },
            {
                "verse": "Ex istis manifesta parat mihi bella Cupido,"
            },
            {
                "verse": "Meque satis quondam perdidit iste sinus."
            },
            {
                "verse": "Ne, mea, mi mollesque manus, niveosque lacertos"
            },
            {
                "verse": "Ostende et digitos comprime queis morior:"
            },
            {
                "verse": "Hae mihi convellunt animam, atque his corda liquescunt,"
            },
            {
                "verse": "Sunt leves digiti spicula, non digiti."
            },
            {
                "verse": "Auratos vela crines, et candida colla,"
            },
            {
                "verse": "Et quae me perimunt bella labella tege."
            },
            {
                "verse": "Quid tandem est tibi, quod non aegrae incendia menti"
            },
            {
                "verse": "Praebeat aut animam non subito rapiat?"
            },
            {
                "verse": "Tantillum blando aspexti me, lux mea, voltu,"
            },
            {
                "verse": "Cum coepi totis sensibus effluere."
            },
            {
                "verse": "Blanditiis potis ipsa tuis me perdere amantem es,"
            },
            {
                "verse": "Et vulsam e medio tollere corde animam."
            },
            {
                "verse": "Ah morior, quo saeva fugis? quo quo aspera vultus"
            },
            {
                "verse": "Avertis placidos, candidulasque manus?"
            },
            {
                "verse": "Iam mihi te totam retegas, iam pascere ocellos"
            },
            {
                "verse": "Me sine, et in caris ponere cor labiis:"
            },
            {
                "verse": "Fac mihi delitias omnes, et eburnea colla"
            },
            {
                "verse": "Luminaque et tenerum, Furnia, pande sinum."
            },
            {
                "verse": "Basia sit roseis iam iam dare pressa labellis,"
            },
            {
                "verse": "Et meliore necis conditione frui:"
            },
            {
                "verse": "Sic placidus moriar, sic dulci lumina morte"
            },
            {
                "verse": "Nostra suis manibus frigida condet amor;"
            },
            {
                "verse": "Quae si obeunda mihi est, hos novit spiritus artus"
            },
            {
                "verse": "In nullo melius deposuisse loco."
            }
        ],
        [
            {
                "verse": "Sparserat intonsum Zephyro mea Furnia crinem"
            },
            {
                "verse": "Et steterat fusa candida colla coma."
            },
            {
                "verse": "Assyrio molles flagrabant rore capilli,"
            },
            {
                "verse": "Cui cedat patrias dives Arabs segetes."
            },
            {
                "verse": "Demissi hi niveis humeris sensim illudebant,"
            },
            {
                "verse": "Aurorae quales per rosea ora fluunt."
            },
            {
                "verse": "Dein flavum undabat diductis crinibus aequor,"
            },
            {
                "verse": "Nam maris aurati praebuerat spetiem."
            },
            {
                "verse": "Excepere auras, illis ut, forte relicto"
            },
            {
                "verse": "Idalio, errandi consilium fuerat,"
            },
            {
                "verse": "Aligeri pueri, et circum strepitantibus alis"
            },
            {
                "verse": "Accurrunt cuncti, depositis facibus."
            },
            {
                "verse": "Haesere hic paulisper luminis admirati,"
            },
            {
                "verse": "Cuius ad aspectum vix bene constiterant. ."
            },
            {
                "verse": "Implicitis tandem inter se manibus digressi"
            },
            {
                "verse": "Ambrosii crinem verticis insiliunt."
            },
            {
                "verse": "Hos et sensisses passim tibi dicere, et illos:"
            },
            {
                "verse": "\"Aut temere, alma Venus, diceris orta mari,"
            },
            {
                "verse": "Fluctibus aut ex his prodisti in luminis oras"
            },
            {
                "verse": "Quos cumulat flavo vertice caesaries\"."
            },
            {
                "verse": "Risisti, teneraque manu dum forte capillum"
            },
            {
                "verse": "Colligis, et docta ne fluat arte vetas,"
            },
            {
                "verse": "Erranteis strophio albenti connectis amores:"
            },
            {
                "verse": "Apta tibi intonsae vincla dedere comae,"
            },
            {
                "verse": "Unde etiam infractis meditantur retia nodis"
            },
            {
                "verse": "Et mi alios praeter flammea texta parant."
            },
            {
                "verse": "Non capti certant contra se demere vinclis,"
            },
            {
                "verse": "Solvere nec dulces his labor est laqueos,"
            },
            {
                "verse": "Nexibus astringunt sese sed quamlibet arctis,"
            },
            {
                "verse": "Ireque in aeternos discupiunt laqueos."
            },
            {
                "verse": "Nimirum stellis ardentibus intertextam"
            },
            {
                "verse": "Aucturam norunt sydera clara comam,"
            },
            {
                "verse": "Sic Ariadneae fulgent nunc dona coronae"
            },
            {
                "verse": "Et Berenicaei verticis exuviae."
            },
            {
                "verse": "Parcite tuque Ariadna tamen, tuque  Berenice,"
            },
            {
                "verse": "Vobis haec visa est dignior esse polo."
            }
        ],
        [
            {
                "verse": "Ignea quam rapidis instet fervoribus aestas"
            },
            {
                "verse": "Et vexet nimius corpora fessa calor,"
            },
            {
                "verse": "Ut morbi ingeminent tristes, ut funera vulgo"
            },
            {
                "verse": "Densentur, siccos sole ferente dies,"
            },
            {
                "verse": "Aspice, quae teneris aeternum haesura medullis"
            },
            {
                "verse": "Sola mei es cordis certa reperta quies,"
            },
            {
                "verse": "Et te fallacis capiant mala taedia vulgi,"
            },
            {
                "verse": "Furnia, et Argei commoda ruris ama."
            },
            {
                "verse": "Hic fluviis acres ambo solabimur aestus,"
            },
            {
                "verse": "Et gelidas umbras glauca salicta dabunt."
            },
            {
                "verse": "Montivagi occurrent, sylvestria numina, Panes"
            },
            {
                "verse": "Et tua miscebunt nomina coelitibus:"
            },
            {
                "verse": "Difficile his vultu fueris discrimen in uno,"
            },
            {
                "verse": "Diceris Pallas queis modo dicta Venus."
            },
            {
                "verse": "Errantem densa lustrabunt saepe corona,"
            },
            {
                "verse": "Laudibus et cupient grandia posse tuis,"
            },
            {
                "verse": "Pro quibus apricos in serta nitentia flores"
            },
            {
                "verse": "Disponent capiti mollia vincla tuo."
            },
            {
                "verse": "Caerea pars tenui et subter lucentia lana"
            },
            {
                "verse": "Poma ferent, uncis moraque rapta rubis,"
            },
            {
                "verse": "Pars calathis croceos viridi cum fronde racemos"
            },
            {
                "verse": "Expedient, et quae plurima rura ferunt."
            },
            {
                "verse": "Herbosae hic aliquis post nota umbracula saepis"
            },
            {
                "verse": "Prostratus lenes dividet ore modos,"
            },
            {
                "verse": "Et nunc cervicem roseam, nunc caerea dicet"
            },
            {
                "verse": "Brachia, nunc aptas corda movere manus,"
            },
            {
                "verse": "Post laetae attingens tam rarum frontis honorem,"
            },
            {
                "verse": "Plurimus in gemino sydere frontis erit."
            },
            {
                "verse": "Hos igitur propera ad lusus, tibi candida Nymphae"
            },
            {
                "verse": "Mella ferunt, coetus concelebrantque pios."
            },
            {
                "verse": "Rumpe moras, ripis pridem te flumina amoenis"
            },
            {
                "verse": "Et Tyburtini littoris ora vocat,"
            },
            {
                "verse": "Ipsa tibi assultant latos armenta per agros,"
            },
            {
                "verse": "Largius et solitas terra ministrat opes."
            },
            {
                "verse": "Hic tibi qui mentem oblectet prospectus eunti"
            },
            {
                "verse": "Arboreum secto limite quadrat iter,"
            },
            {
                "verse": "Et passim laetis ulmi cum vitibus umbras"
            },
            {
                "verse": "Associant, picto cespite terra viret."
            },
            {
                "verse": "In medio placidis fons est argenteus undis,"
            },
            {
                "verse": "Pinguis et irriguas ebibit hortus aquas,"
            },
            {
                "verse": "Sufficit et pecori fugiens per gramina rivus"
            },
            {
                "verse": "Et dulci trepidat lata per arva sono."
            },
            {
                "verse": "Parte alia hunc apibus detorquet plumbea parcis"
            },
            {
                "verse": "Fistula, quae mammis scinditur innumeris:"
            },
            {
                "verse": "Exiguum in rorem tumidis ructata papillis"
            },
            {
                "verse": "Frangitur, et tenues efficit unda lacus;"
            },
            {
                "verse": "Cecropia huc tuto properant examina aquatum,"
            },
            {
                "verse": "Et strepit arguto murmure laetus ager."
            },
            {
                "verse": "Non hic mordaces surgunt per pectora curae,"
            },
            {
                "verse": "Nec somnos adimit buccina adunca leves,"
            },
            {
                "verse": "Non hic bella vigent, caedes, non ferrea iura"
            },
            {
                "verse": "Insanique absunt tristia damna fori,"
            },
            {
                "verse": "Sed Cereris si certa fides, si munera Bacchus"
            },
            {
                "verse": "Spondeat, et largo terra alimenta sinu,"
            },
            {
                "verse": "Laetitia, plausuque fremunt felicia rura,"
            },
            {
                "verse": "Ipsa impulsa novis vocibus antra sonant:"
            },
            {
                "verse": "Insultat pecus omne solo, viridesque per herbas"
            },
            {
                "verse": "Cornibus obnixis praelia taurus amat,"
            },
            {
                "verse": "Et reclinati pastorum in gramine coetus"
            },
            {
                "verse": "Dicunt sylvestri carmina vincta pede."
            },
            {
                "verse": "Nunc iaculo certasse iuvat, nunc robore plantae"
            },
            {
                "verse": "Certa sibi quisquis praemia victor habet:"
            },
            {
                "verse": "Ille pedo, hic molli victor donabitur haedo,"
            },
            {
                "verse": "Hic placidam niveo vellere gestat ovem."
            },
            {
                "verse": "Decurrunt studiosa soli bona numina culti,"
            },
            {
                "verse": "Contingi et nostro lumine laeta sinunt."
            },
            {
                "verse": "Interpellati non hic deflentur amores,"
            },
            {
                "verse": "Nec laesam queritur quisquam in amore fidem,"
            },
            {
                "verse": "Sed corylos inter densas in valle reducta"
            },
            {
                "verse": "Ille suam alloquitur, comminus illa suum."
            },
            {
                "verse": "Degeret hanc olim ut vitam, Venus aurea coelo"
            },
            {
                "verse": "Mutavit sylvas lanigerosque greges,"
            },
            {
                "verse": "Dumque suum gremio retinet pulcherrima Adonim"
            },
            {
                "verse": "Et iungit socium, nocte iuvante, latus,"
            },
            {
                "verse": "Aut pueri teretes onerat cervice lacertos,"
            },
            {
                "verse": "Languenti coelum defluit ex animo."
            },
            {
                "verse": "O quotiens, celeres ageret dum monte lacaenas,"
            },
            {
                "verse": "Sustinuit duris crura notare rubis!"
            },
            {
                "verse": "O quotiens, seri excedens sub vesperis umbras,"
            },
            {
                "verse": "Compulit immundos in sua tecta greges!"
            },
            {
                "verse": "Saepe etiam dulci stetit ad mulctralia cantu,"
            },
            {
                "verse": "Coelesti cum sunt ubera pressa manu."
            },
            {
                "verse": "Aligeri accurrunt pueri, positisque sagittis"
            },
            {
                "verse": "Suscitat ille ignem matris ad arbitrium,"
            },
            {
                "verse": "Alter iucundo pariter famulatus amore"
            },
            {
                "verse": "Ingerit ardenti ligna facesque foco."
            },
            {
                "verse": "Ignavum pecus hic myrto frondente coercet,"
            },
            {
                "verse": "Dulcibus alloquiis consonat omne nemus:"
            },
            {
                "verse": "Et dum paulatim primus concrescere lactis"
            },
            {
                "verse": "Incipit et niveo cogitur orbe liquor"
            },
            {
                "verse": "Detorquet roseam fragrantia ad oscula furtim"
            },
            {
                "verse": "Cervicem et tacito murmurat ore Dea."
            },
            {
                "verse": "Eia age ne sylvas neu ruris gaudia temne"
            },
            {
                "verse": "Furnia, quae Superi quae colit alma Venus."
            },
            {
                "verse": "Nunc choreae cantusque decent dum fortior aetas,"
            },
            {
                "verse": "Dum viget incolumis laeta per ora color:"
            },
            {
                "verse": "Pellet canities lascivos arida amores,"
            },
            {
                "verse": "Nec semper faciles experiere Deos."
            },
            {
                "verse": "Maximus ipse Leo celsas, quas condidit, arces"
            },
            {
                "verse": "Pacato aeternum, si licet, orbe colat,"
            },
            {
                "verse": "Inque graves Persas ferrum destringat, et ultra"
            },
            {
                "verse": "Oceani fines proroget imperium."
            }
        ],
        [
            {
                "verse": "Alma Venus, frondosa colis seu littora Cypri,"
            },
            {
                "verse": "Seu petis Idalii florida culta soli,"
            },
            {
                "verse": "Si natum atque tua excolui mihi numina semper"
            },
            {
                "verse": "Deque meo vobis carmine crevit honor,"
            },
            {
                "verse": "Adsis, et puero instantem defende senectam,"
            },
            {
                "verse": "Et quae multa vehit serior hora, veta."
            },
            {
                "verse": "Venit ad extremi, heu facinus, iam tempora veris"
            },
            {
                "verse": "Hic mihi non vano nomine dictus Apis."
            },
            {
                "verse": "Tu puero, tu diva precor, per si qua salutis"
            },
            {
                "verse": "Est tibi cura mei, protinus affer opem."
            },
            {
                "verse": "Scis Dea, coelestes placuit cum exurere Divos"
            },
            {
                "verse": "Quas tibi dent geminas lumina cara faces."
            },
            {
                "verse": "Sentiat ille prius raptae dispendia formae"
            },
            {
                "verse": "Cui riget in tenero pectore dura silex,"
            },
            {
                "verse": "Cedere qui nescit lachrymis precibusve moveri,"
            },
            {
                "verse": "Ingenti pretio cui placet empta venus:"
            },
            {
                "verse": "Huic macies niveos deformet turpiter artus,"
            },
            {
                "verse": "Occupet et teneras hispida barba genas."
            },
            {
                "verse": "Sic rosa purpurea pariter cum lumine Phoebi"
            },
            {
                "verse": "Concidit, et nullo murice culta placet:"
            },
            {
                "verse": "Non illam tenerae cupiunt in serta puellae,"
            },
            {
                "verse": "Non puer assidua quem face torret Amor."
            },
            {
                "verse": "At meus aeterna vigeat puer ipse iuventa,"
            },
            {
                "verse": "Quem tantum pietas et benefacta iuvant."
            },
            {
                "verse": "Pulcher Apis vatum observat pia numina Musas,"
            },
            {
                "verse": "Et cupit ut de se fama loquatur anus,"
            },
            {
                "verse": "Muneribusque pios novit praeferre poetas,"
            },
            {
                "verse": "Poscit amatorem nec gravis aera suum."
            },
            {
                "verse": "Ergo fluant molles humeris, volitentque capilli,"
            },
            {
                "verse": "Stillet et Assyrio mirtea rore coma:"
            },
            {
                "verse": "Nulla queat labes oculos foedare loquaces,"
            },
            {
                "verse": "Ah mihi non tantis sit superesse malis!"
            },
            {
                "verse": "Quid iuvat obscuram stellis obducere nubem,"
            },
            {
                "verse": "Candidaque indignis spargere membra notis?"
            },
            {
                "verse": "Parcite, coelestes superi, confundere formae"
            },
            {
                "verse": "Tot bona non ullo tempore digna mori,"
            },
            {
                "verse": "Ambrosios potius affer Cytherea liquores,"
            },
            {
                "verse": "Ora tuas poscunt haec bene nata manus."
            },
            {
                "verse": "Cogitat ut tereti clausus mucrone decorem"
            },
            {
                "verse": "Flosculus exorta prodere posse die,"
            },
            {
                "verse": "Sic iuvenis primo nitidus sub flore iuventae"
            },
            {
                "verse": "Perstet, et autumni proxima damna putet,"
            },
            {
                "verse": "Incolumisque genas lento nos torqueat igni:"
            },
            {
                "verse": "Lux mea non alio vulnere dignus eram."
            },
            {
                "verse": "Quid precor ah demens? Zephyri temeraria iactant"
            },
            {
                "verse": "Vota, Venus nostras abnuit ipsa preces:"
            },
            {
                "verse": "Erumpit victrix niveo de corpore pluma"
            },
            {
                "verse": "Laetaque virgineus deficit ora color."
            },
            {
                "verse": "Quin seges eludet cupidum mox aspera amantem:"
            },
            {
                "verse": "Curre age in amplexus, perfide, curre meos,"
            },
            {
                "verse": "Tolle moras omnes, oblitaque gaudia iunge,"
            },
            {
                "verse": "Dum properat tacito curva senecta pede."
            }
        ],
        [
            {
                "verse": "Susia luminibus qua se pulcherrima nostris"
            },
            {
                "verse": "Summovet, et celsa stat Iovis arce domus,"
            },
            {
                "verse": "Advenio, Regina, tuo exhibitura dolori"
            },
            {
                "verse": "Laeta modum, teneris tu modo parce genis."
            },
            {
                "verse": "Lucidius tergo vellus ut fulgeat aureo,"
            },
            {
                "verse": "Eque meo absistat flammeus ore nitor,"
            },
            {
                "verse": "Aspice, quaeque tenax animum tibi cura remordet,"
            },
            {
                "verse": "Iam celeri pereat diripienda Noto;"
            },
            {
                "verse": "Nam neque me tristes Orci rapuere tenebrae,"
            },
            {
                "verse": "Implicuit tenerum nec Stygis unda pedem,"
            },
            {
                "verse": "Cerberus ingressu pavidam nec terruit ingens,"
            },
            {
                "verse": "Nec rauco auditus de Phlegetonte fragor,"
            },
            {
                "verse": "Collapsam fato nitidis sed Iuppiter astris"
            },
            {
                "verse": "Intulit, et claro mox dedit ore loqui."
            },
            {
                "verse": "Scilicet hoc lachrymae nobis peperere decorae,"
            },
            {
                "verse": "Hinc geminus coeli fluxit et oris honor:"
            },
            {
                "verse": "Ipsi etiam ante oculos spreti versantur amictus,"
            },
            {
                "verse": "Turbata et flavo vertice caesaries,"
            },
            {
                "verse": "Lacteolas tereti strophio cum exuta papillas"
            },
            {
                "verse": "Prodebas culti tot bona rara sinus,"
            },
            {
                "verse": "Cernere erat vittas capitis sine honore iacentes,"
            },
            {
                "verse": "Et tenuis mitrae vincula fracta manu."
            },
            {
                "verse": "Non tulit hanc speciem summi regnator Olympi"
            },
            {
                "verse": "Turgidulo victus lumine, Diva, tui,"
            },
            {
                "verse": "Me fati vires ultra sed comminus astans"
            },
            {
                "verse": "Hinc coetus inter collocat aetherios:"
            },
            {
                "verse": "Augeat Erigones lachrymis ne lucida tantum"
            },
            {
                "verse": "Illatus coelo Syrius astra canis,"
            },
            {
                "verse": "Mi quoque devictus fletu victusque querelis"
            },
            {
                "verse": "Syderei voluit limitis esse locum."
            },
            {
                "verse": "At pavidam excepit gremio Venus aurea molli,"
            },
            {
                "verse": "Attrectans tenera terque quaterque manu,"
            },
            {
                "verse": "Et totam ambrosiae liquido perfudit odore:"
            },
            {
                "verse": "Continuo ignavus corpore torpor abit,"
            },
            {
                "verse": "Quaque manum abstersit, niveum duxere colorem"
            },
            {
                "verse": "Vellera, suntque modis lucida facta novis."
            },
            {
                "verse": "Hic quoque ni refugis, Charitum mollissima possum"
            },
            {
                "verse": "Ora tibi et dulces mille referre iocos,"
            },
            {
                "verse": "Meque sinu ut teneant blando, digitoque procaci"
            },
            {
                "verse": "Incitet ut morsus illa vel illa leves:"
            },
            {
                "verse": "Illa mihi collum niveis affusa lacertis"
            },
            {
                "verse": "Applicat, haec epulas fida ministra gerit,"
            },
            {
                "verse": "Tum varios sternunt ignoto gramine flores,"
            },
            {
                "verse": "Spirat composito molliter aura toro."
            },
            {
                "verse": "Nulla tamen moestam derivant gaudia mentem,"
            },
            {
                "verse": "Nec coeli prae te regna tenere iuvat."
            },
            {
                "verse": "Verum audita mihi, Parcae fatalia nentes"
            },
            {
                "verse": "Dum volvunt certa ferrea pensa manu,"
            },
            {
                "verse": "Accipe, teque alto prognatam sanguine Divum"
            },
            {
                "verse": "Fortunae scopulos transiliisse puta,"
            },
            {
                "verse": "Cuius adhuc tenero vicisti sola furorem"
            },
            {
                "verse": "Pectore, tot saevis exagitata malis."
            },
            {
                "verse": "Vix bene prodieras dias in luminis oras,"
            },
            {
                "verse": "Exul cum tristi cogeris esse fuga:"
            },
            {
                "verse": "Expulsum regno fatis comitata parentem"
            },
            {
                "verse": "Flexisti primis barbara corda sonis,"
            },
            {
                "verse": "Et deformatos fraterna morte penates"
            },
            {
                "verse": "Deflesti exectis ante sepulchra comis."
            },
            {
                "verse": "Funeris hoc tibi tum quam late vulnus adactum"
            },
            {
                "verse": "E nostro poterit discere quisque rogo,"
            },
            {
                "verse": "Cui tumulum moerens statuis frondente sub umbra,"
            },
            {
                "verse": "Cum fuerim vestrae pars quotacunque domus,"
            },
            {
                "verse": "Purpureosque addis flores, et thuris honorem,"
            },
            {
                "verse": "Quicquid et e gleba divite mittit Arabs,"
            },
            {
                "verse": "Quique olim inscripto nectebat gemmeus auro"
            },
            {
                "verse": "Cervicem, exiguus nunc quoque millus habet."
            },
            {
                "verse": "Nunc, si vera monent Divae, properantibus horis"
            },
            {
                "verse": "Ultimus errorum iam tibi finis adest."
            },
            {
                "verse": "Effluxere tibi, effluxere incommoda tandem,"
            },
            {
                "verse": "Ipsaque lux properat candidiore nota,"
            },
            {
                "verse": "Cum tibi splendenti procedens noctifer ore"
            },
            {
                "verse": "Coniugii felix candida vincla ferat,"
            },
            {
                "verse": "Gonsagae magno quo iuncta Aragonia virgo"
            },
            {
                "verse": "Optati capias regna superba tori."
            },
            {
                "verse": "Mintius assurget nitidis tibi largius undis,"
            },
            {
                "verse": "Aequoraque elatis cornibus alta petet,"
            },
            {
                "verse": "Eridanusque pater taeda tumefactus herili"
            },
            {
                "verse": "Certabit magno coerolus Oceano,"
            },
            {
                "verse": "Excitae toto properabunt flumine Nymphae,"
            },
            {
                "verse": "Et quaesita imo gurgite dona ferent,"
            },
            {
                "verse": "His fluet ad taedas Satyrorum laeta iuventus"
            },
            {
                "verse": "Et molles ducent lata per arva choros."
            },
            {
                "verse": "Tu vero, Regina, modum iam pone querelis,"
            },
            {
                "verse": "Et tristi cessent imbre madere genae:"
            },
            {
                "verse": "Ecce tibi comitum series effusa per agros"
            },
            {
                "verse": "Texit odoratis florida serta rosis,"
            },
            {
                "verse": "Et secum meditata toro iam carmina promit,"
            },
            {
                "verse": "Iam quatit accensas fax tibi laeta comas."
            },
            {
                "verse": "At cum maternos invises nupta penates,"
            },
            {
                "verse": "Hic ubi sunt viridi nostra sepulchra solo,"
            },
            {
                "verse": "Ante meum praefata rogum mox dicito: \"Amoris"
            },
            {
                "verse": "Exiguo huic cineri nunc quoque sensus inest\"."
            }
        ],
        [
            {
                "verse": "Ne quid forte animae dormis dum, pulchra Lycori,"
            },
            {
                "verse": "Amittas, furtim noctu ego surripio;"
            },
            {
                "verse": "Namque tuis felix componens oribus ora"
            },
            {
                "verse": "Aurarum quicquid difluit excipio."
            },
            {
                "verse": "Et sic excipio tenuis quod spiritus inde"
            },
            {
                "verse": "Tunc nullus pereat, seu temere aufugiat,"
            },
            {
                "verse": "Nam foret haec ingens nimium iactura gravisque,"
            },
            {
                "verse": "Quam mi gemmarum pondera nec relevent,"
            },
            {
                "verse": "Nec messes Arabum valeant solarier ullae,"
            },
            {
                "verse": "Vecta nec e rubris munera littoribus."
            },
            {
                "verse": "Quin etiam extremo recubes si, perfida, lecto"
            },
            {
                "verse": "Amplexu molli nec miserum foveas,"
            },
            {
                "verse": "Hanc tamen excipio spatiis exclusus iniquis"
            },
            {
                "verse": "Et mihi non una est huc adaperta via."
            },
            {
                "verse": "Quod si tu quoque, lux mea, idem hoc conarere,"
            },
            {
                "verse": "Esset et ambobus hoc pariter studium,"
            },
            {
                "verse": "Ipse tibi, tuque ipsa mihi carissima vita,"
            },
            {
                "verse": "Et foret exemplo copula nostra bonis."
            }
        ],
        [
            {
                "verse": "Spumeus aggeribus ruptis dum migrat in Urbem"
            },
            {
                "verse": "Thybris, et insanis fluctibus arva premit,"
            },
            {
                "verse": "Aeneadumque quatit moles a sedibus imis"
            },
            {
                "verse": "Atque illisa altis turribus unda gemit,"
            },
            {
                "verse": "Dumque sibi templis male temperat illa vetustis"
            },
            {
                "verse": "Et medio Nais coerula visa foro,"
            },
            {
                "verse": "Sola tui miserum subiit me cura, Lycori,"
            },
            {
                "verse": "Si possem in tanto turbine adesse tibi."
            },
            {
                "verse": "Ipsa videbaris Thuscis factura procellis"
            },
            {
                "verse": "Crimen fallaci tollere rore comam,"
            },
            {
                "verse": "Et pariter lassas immani gurgite palmas"
            },
            {
                "verse": "Diducens, nostram saepe vocare fidem."
            },
            {
                "verse": "Quid facerem? incertus tollit se ad sydera torrens"
            },
            {
                "verse": "Ignotoque furens tramite lympha furit."
            },
            {
                "verse": "Nusquam Urbis facies, emergunt undique fontes,"
            },
            {
                "verse": "Atque infesta tenent stagna, lacusque vias,"
            },
            {
                "verse": "Fluminaque in domibus saevis effusa cavernis"
            },
            {
                "verse": "In sicco prohibent ponere membra solo"
            },
            {
                "verse": "Ah quotiens pedibus tectas invadere Syrtes"
            },
            {
                "verse": "Constitui vitae prodigus ipse meae!"
            },
            {
                "verse": "Ah quotiens audax demisso fune pependi,"
            },
            {
                "verse": "Cum mea nescio quo membra soluta metu!"
            },
            {
                "verse": "Saepe animum optavi magicas demittere in artes,"
            },
            {
                "verse": "Abnuit officium sed mihi lingua suum;"
            },
            {
                "verse": "Saepe etiam in parvi speciem compacta phaseli"
            },
            {
                "verse": "Sunt mihi portarum claustra revulsa manu,"
            },
            {
                "verse": "Findere quo possem subitas de more paludes"
            },
            {
                "verse": "Atque inopinato limite adesse tibi"
            },
            {
                "verse": "Hasta vicem remi fuerat subitura, repente"
            },
            {
                "verse": "Effusus periit cum mihi, vita, labor"
            },
            {
                "verse": "Ipsa etenim rimosa amni patuere recepto,"
            },
            {
                "verse": "Nec bene contactis dissiluere vadis,"
            },
            {
                "verse": "Ut mea tunc raucos intorquens vota per aestus,"
            },
            {
                "verse": "Tybri pater, ventis irrita ferre dabas:"
            },
            {
                "verse": "\"At viridi in ripa, flavos forte Ilia crines"
            },
            {
                "verse": "Dum pectit, roseis incaluisse genis"
            },
            {
                "verse": "Diceris, et gelido flammas sensisse sub antro,"
            },
            {
                "verse": "Optato cupiens te implicuisse sinu,"
            },
            {
                "verse": "Sed neque te viridi pectens in littore crinem"
            },
            {
                "verse": "Ilia, nec placido accendit amore Venus:"
            },
            {
                "verse": "Nam misero facilem se se indulsisset amanti"
            },
            {
                "verse": "Cessissetque meis fletibus unda minax."
            },
            {
                "verse": "Saepe Euro, nimbisque simul dum ferveret aequor,"
            },
            {
                "verse": "Et fremerent imis humida regna vadis,"
            },
            {
                "verse": "Oppositum niveo trudebat pectore Pontum"
            },
            {
                "verse": "Leandrus, placido dignus amore frui:"
            },
            {
                "verse": "Felix, cui densae totiens cessere procellae,"
            },
            {
                "verse": "Et disclusa aequas praebuit unda vias;"
            },
            {
                "verse": "Te quoque credibile est altum, Portune, secanti"
            },
            {
                "verse": "Adnantem socias applicuisse manus."
            },
            {
                "verse": "Tollere tunc animos decuit, cum barbarus hostis"
            },
            {
                "verse": "Tot male servatas diripiebat opes."
            },
            {
                "verse": "Ille deum infandos templis subiecerat ignes,"
            },
            {
                "verse": "Erubuit tantum cum pia flamma scelus,"
            },
            {
                "verse": "Ille idem moestam viduabat civibus urbem,"
            },
            {
                "verse": "Cum flueres molli mollior ipse pede."
            },
            {
                "verse": "Tunc hi laxandi fontes, lymphaque perenni"
            },
            {
                "verse": "Ipsa tibi haec fuerant arva premenda, pater,"
            },
            {
                "verse": "Cingendusque fuit tantis erroribus hostis"
            },
            {
                "verse": "Qui totiens nostris cladibus auctus abit."
            },
            {
                "verse": "Tu tamen incurvas peregrinis fontibus undas"
            },
            {
                "verse": "Arcessens, nigro prolue cuncta mari:"
            },
            {
                "verse": "Nam quantum rapido consumpserit aequore vortex"
            },
            {
                "verse": "Quaeque urgent atris stagna refusa vadis,"
            },
            {
                "verse": "Tantum Romano confectum patre resurget"
            },
            {
                "verse": "Qui te arctum certis finibus esse volet;"
            },
            {
                "verse": "Ipse tibi obiectas feriens stridoribus arces"
            },
            {
                "verse": "Sub tanto disces vindice vincla pati."
            },
            {
                "verse": "Romulidae fractas elisi gurgitis undas"
            },
            {
                "verse": "Spectabunt, late despicientque minas,"
            },
            {
                "verse": "Cumque tuo cernent factum, pater optime, ductu"
            },
            {
                "verse": "Ne noceant amnes, ne noceatque fretum,"
            },
            {
                "verse": "Divinos statuent tantis pro rebus honores"
            },
            {
                "verse": "Nulla queat veniens quos soluisse dies\"."
            },
            {
                "verse": "Talia dum surdas frustra iactamus ad auras"
            },
            {
                "verse": "Moestaque in aequoreos solvimus ora Deos,"
            },
            {
                "verse": "Ecce tibi, nitidis arridens flumina ocellis,"
            },
            {
                "verse": "Obliquas retro cedere cogis aquas:"
            },
            {
                "verse": "Coeruleus flammas imo sub gurgite Tybris"
            },
            {
                "verse": "Hausit, et insolitam sensit ad ossa facem,"
            },
            {
                "verse": "Continuo pressis per culta nitentia rivis"
            },
            {
                "verse": "Labitur, et tumidas leniit amnis aquas."
            },
            {
                "verse": "Ipsa tibi magnos componunt aequora motus,"
            },
            {
                "verse": "Et resident altis flumina missa iugis,"
            },
            {
                "verse": "Perque vias urbis sedatis amnibus, omnis"
            },
            {
                "verse": "Remigat expulso Romula turba metu."
            },
            {
                "verse": "Quod si iterum, blando deflectens lumina vultu,"
            },
            {
                "verse": "Instabas niveis conspicienda genis,"
            },
            {
                "verse": "Ad limum exustus viridi tabesceret antro"
            },
            {
                "verse": "Qui modo Romanis moenibus horror erat."
            },
            {
                "verse": "Interea, nota refluus dum conditur alveo"
            },
            {
                "verse": "Atque refert versum lympha inimica pedem,"
            },
            {
                "verse": "Reddamus Superis laeti iam vota, Lycori,"
            },
            {
                "verse": "Plurima quae excepi, si mihi salva fores,"
            },
            {
                "verse": "Atque iisdem pariter iuncti versemur in arvis"
            },
            {
                "verse": "Atque eadem tibi sit, quae mihi, parva domus."
            },
            {
                "verse": "Sic fuerit cunctos demum sprevisse furores,"
            },
            {
                "verse": "Sicque dabunt nullos flumina saeva metus."
            }
        ],
        [
            {
                "verse": "Dum tibi purpureus vestit color ora, genasque"
            },
            {
                "verse": "Virgineus teneras enitet ante decor,"
            },
            {
                "verse": "Lactea dum molles ludunt per colla capilli"
            },
            {
                "verse": "Et flagrant miris oscula cara modis,"
            },
            {
                "verse": "Dumque decus roseis cedunt tibi, pulchra, labellis"
            },
            {
                "verse": "Purpureum Charites, puniceumque Venus,"
            },
            {
                "verse": "Ulla nec est forma quae se tibi conferat audax,"
            },
            {
                "verse": "Solis anhelantes qua videt orbis equos,"
            },
            {
                "verse": "Tu cura resoluta levique, et nescia amorum"
            },
            {
                "verse": "Effugias placidi regna superba Dei?"
            },
            {
                "verse": "Nec Venerem tractasse velis, neu dulcia furta,"
            },
            {
                "verse": "Libera nec miti colla dedisse iugo?"
            },
            {
                "verse": "Forsitan hoc veteres decuit, mea vita, puellas,"
            },
            {
                "verse": "Cum nondum Veneris promptus ad arma puer,"
            },
            {
                "verse": "Cum neque adhuc formae studium, nec divite gemma"
            },
            {
                "verse": "Cura fuit longas disposuisse comas."
            },
            {
                "verse": "Non crinale aurum norant, non lucida pallae"
            },
            {
                "verse": "Tegmina, non ostri cognitus usus erat;"
            },
            {
                "verse": "Nulli tunc puro stillabant tempora nardo,"
            },
            {
                "verse": "Vix dederant hirtae spicea serta comae,"
            },
            {
                "verse": "Tunc neque Coa viam textrix effecerat auro,"
            },
            {
                "verse": "Vellera solerti texueratque manu."
            },
            {
                "verse": "Per dorsum horrebant saevarum terga ferarum,"
            },
            {
                "verse": "Mollia tunc frustra vellera gessit ovis."
            },
            {
                "verse": "Has inter primae contendit spicula pugnae,"
            },
            {
                "verse": "Telorum imprudens, saevitiaeque puer,"
            },
            {
                "verse": "Quodque rubor fuerat tales fixisse puellas,"
            },
            {
                "verse": "Vertit in audaces tela cruenta feras."
            },
            {
                "verse": "At flexi in melius postquam moresque, vetusque"
            },
            {
                "verse": "Desuevit cultus, formaque coepta coli est;"
            },
            {
                "verse": "Quaecunque incerta sternebat rura sagitta"
            },
            {
                "verse": "Deserit, et mediis urbibus errat Amor."
            },
            {
                "verse": "Hic si forte aliquam norit praestare puellam"
            },
            {
                "verse": "Duritie, et stulta virginitate capi,"
            },
            {
                "verse": "Quanto illam absorbet correptam vortice amoris,"
            },
            {
                "verse": "Pallentem excruciat quotve, quibusve modis!"
            },
            {
                "verse": "Pellicere in fraudem nec te id, mea Cinnama, possit,"
            },
            {
                "verse": "Quod nulla fueris tacta puella face:"
            },
            {
                "verse": "Vidi ego quae miseros quondam lusisset amantes"
            },
            {
                "verse": "In luxum cana post abiisse coma."
            },
            {
                "verse": "Sic quondam Pholoe placido pugnabat amori,"
            },
            {
                "verse": "Simplex, nec stultos senserat ire dies,"
            },
            {
                "verse": "Nullae illam molles poterant flexisse choreae,"
            },
            {
                "verse": "Spreverat una omnes dura puella iocos."
            },
            {
                "verse": "Ergo subtilem deponit vertice mitram,"
            },
            {
                "verse": "Aurea nec fuco splendet ut ante coma,"
            },
            {
                "verse": "Cognita nec teneras nectunt Sicyonia plantas,"
            },
            {
                "verse": "Candidulo illudit sed stola longa pedi,"
            },
            {
                "verse": "Impediunt longae crines candentia vittae"
            },
            {
                "verse": "Vincula, purpureus deficit ora color:"
            },
            {
                "verse": "Aspiceret quisquis viduata monilia collo,"
            },
            {
                "verse": "Heu frustra rarum quaereret ille decus."
            },
            {
                "verse": "Risit Amor cultusque novos, mentemque puellae,"
            },
            {
                "verse": "\"Tuque olim, dixit, tota futura mea es\"."
            },
            {
                "verse": "Obrepebat iners paulatim virginis aetas,"
            },
            {
                "verse": "Ultorem sensit cum male tuta Deum:"
            },
            {
                "verse": "Occupat huic viridis languentia viscera pallor,"
            },
            {
                "verse": "Suffusis venis ante cruore levi,"
            },
            {
                "verse": "Frustra iucundi contingit munera Bacchi,"
            },
            {
                "verse": "Munera fastidit quae tulit alma Ceres."
            },
            {
                "verse": "Odit iam longae candentia vincula vittae,"
            },
            {
                "verse": "Mutatae et sera prospicit arte comae,"
            },
            {
                "verse": "Circumdat teneris rursum Sicyonia plantis,"
            },
            {
                "verse": "Candidulo illudit nec stola longa pedi."
            },
            {
                "verse": "Quis fore credebat? premeret cum serior aetas,"
            },
            {
                "verse": "Vestales tandem deserit illa focos."
            },
            {
                "verse": "Praecipiti ruit in furias mox acta dolore,"
            },
            {
                "verse": "Di, capiti pestis sit procul ista meo."
            },
            {
                "verse": "Nec tibi tam saevas optem, mea Cinnama, curas:"
            },
            {
                "verse": "Ah mihi non tanti sint tua tela, puer!"
            },
            {
                "verse": "Sed moneo, teneris apti dum lusibus anni,"
            },
            {
                "verse": "Dum viget incolumis laeta per ora color,"
            },
            {
                "verse": "Tu Venerem, natumque colas, volucresque sagittas"
            },
            {
                "verse": "Suspice, habet magnos iusta querela Deos."
            }
        ],
        [
            {
                "verse": "Ergo ego, qui teneris tantum sim lusibus aptus,"
            },
            {
                "verse": "Te sine longuinquas cogor inire vias?"
            },
            {
                "verse": "Attamen abscessu pallescere desine nostro,"
            },
            {
                "verse": "Ullaque perfidiae damna timere meae."
            },
            {
                "verse": "O pereat quisquis dominae, mea cura, Lycori,"
            },
            {
                "verse": "Disiunctus potuit non meminisse suae!"
            },
            {
                "verse": "Hunc potui, mea vita, tibi exemisse timorem,"
            },
            {
                "verse": "In nostrum haeserunt cum modo tela latus."
            },
            {
                "verse": "Pallueram, totoque color diffugerat ore,"
            },
            {
                "verse": "Visaque erant diris pectora hiare modis,"
            },
            {
                "verse": "Te tamen ingeminans unam iam frigida lingua,"
            },
            {
                "verse": "Unam qua poterat voce rogabat adhuc."
            },
            {
                "verse": "Tantum non pigros latices, et flumina adibam"
            },
            {
                "verse": "Lurida, qua manes subvehit unda pios."
            },
            {
                "verse": "Ipsa oculis suberas non secius, ipsa medullis"
            },
            {
                "verse": "Haerebas nostri funeris una comes."
            },
            {
                "verse": "Et quem iam fuerat flamma absumptura suprema,"
            },
            {
                "verse": "Urebat splendor me tamen ille tuus;"
            },
            {
                "verse": "Urebant roseaeque comae, roseaeque papillae,"
            },
            {
                "verse": "Et qui me rosei surpuerant digiti."
            },
            {
                "verse": "Occurris tum nuda sinum, scissoque capillo,"
            },
            {
                "verse": "Et votis oneras aethera flebilibus;"
            },
            {
                "verse": "Nec mora, semianimem niveis complexa lacertis,"
            },
            {
                "verse": "Talia cum multo dicta dolore refers:"
            },
            {
                "verse": "\"Siccine fatales sine me compleveris annos,"
            },
            {
                "verse": "O nimium indigna Molsa perempte manu?"
            },
            {
                "verse": "Molsa meae quondam columen, spesque unica vitae:"
            },
            {
                "verse": "Scilicet haec de te vota relicta mihi."
            },
            {
                "verse": "Me quoque transadigit quae te manus impia ferro,"
            },
            {
                "verse": "Clausaque sunt fato lumina nostra pari\"."
            },
            {
                "verse": "Hic tibi mox animae caeci patuere recessus"
            },
            {
                "verse": "Et mea lustrasti viscera luminibus."
            },
            {
                "verse": "Ecquid te in nostro mirata es corde tenentem"
            },
            {
                "verse": "Imperia, et penitis te dare iura locis?"
            },
            {
                "verse": "Infixum stridebat adhuc sub pectore vulnus,"
            },
            {
                "verse": "Nam latus hoc fuerat nil nisi vulnus hians."
            },
            {
                "verse": "Qui tibi non aditus, quae non patuere latebrae?"
            },
            {
                "verse": "Qui tibi se sensus occuluere mei?"
            },
            {
                "verse": "Parce igitur nostro frustra diffidere amori"
            },
            {
                "verse": "Et me non firma saepe vocare fide."
            },
            {
                "verse": "Ipsa prius versis properabunt flumina lymphis,"
            },
            {
                "verse": "Destituentque suas lucida signa vices,"
            },
            {
                "verse": "Atque hyeme in media flavas teret area messes,"
            },
            {
                "verse": "Nullaque distincta tempora lege fluent,"
            },
            {
                "verse": "Quam tua non supplex semper vestigia lustrem"
            },
            {
                "verse": "Meque tuis facibus non periisse iuvet."
            },
            {
                "verse": "Profuit interdum dulci caruisse puella,"
            },
            {
                "verse": "Intermissa magis commoda saepe iuvant;"
            },
            {
                "verse": "Acrior ipsa instans urget, flammasque ministrat,"
            },
            {
                "verse": "Mutua cum renovat gaudia pulchra Venus."
            },
            {
                "verse": "Sic natos patriamque videt, carosque propinquos,"
            },
            {
                "verse": "Et veteres celebrat laetior usque lares,"
            },
            {
                "verse": "Olim coeruleas audax qui spreverat undas"
            },
            {
                "verse": "Excurrens celeri per vada salsa rate."
            },
            {
                "verse": "Ergo insperanti coelo seu missus ab alto"
            },
            {
                "verse": "Obrepam, optatos corripiamque sinus,"
            },
            {
                "verse": "Osculaque in roseis linquam signata labellis,"
            },
            {
                "verse": "Foenore quae largo grata repende mihi."
            },
            {
                "verse": "Quam me tunc reducem cupidis spectabis ocellis,"
            },
            {
                "verse": "Quam longas nolles non prius isse vias,"
            },
            {
                "verse": "Tantum aliena, precor, nostro vestigia lecto"
            },
            {
                "verse": "Sint procul, et nobis mutuus amet amor."
            }
        ]
    ]
}